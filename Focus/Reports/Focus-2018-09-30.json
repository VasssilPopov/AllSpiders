{"url": "http://www.focus-news.net/news/2018/09/30/2572973/sport-lokomotiv-plovdiv-i-etar-ne-si-otbelyazaha-golove.html", "text": "Локомотив Пловдив не успя да спечели домакинството си срещу Етър Велико Търново от 10-ия кръг на Първа лига. Мачът завърши 0:0, след много пропуски на  домакините. \"Черно-белите\" не можаха да запишат трета поредна победа в първенството и да се доближат на три точки зад третия ЦСКА. Пловдивчани са пети със 17, колкото има и четвъртия Берое. Етър е десети с 12 точки. \r\nПо-рано днес се изиграха още два мача от кръга. Ботев Пловдив победи като гост Верея с 2:1, а Дунав Русе и Берое завършиха наравно 1:1.", "date": "2018.09.30", "title": "Спорт: Локомотив Пловдив и Етър не си отбелязаха голове"}
{"url": "http://www.focus-news.net/news/2018/09/30/2572953/blagoevgrad-novata-uchebna-godina-v-chitalishte-sv-kliment-ohridski-1922-v-simitli-zapochva-na-1-oktomvri.html", "text": "Новата учебна година в читалище „Св. Климент Охридски – 1922“ в Симитли започва на 1 октомври. Това съобщиха за  Радио „Фокус“ – Пирин  от културната институция.  Традиционно над 100 деца се записват в школите, които читалището организира. Това са школи по изкуствата с класове: Български народни танци с ръководител Кирил Бельов, Дискобалет и мажоретки с ръководител Калина Марянска, Пиано с ръководител Здравка Иванова, Народно пеене с ръководител – Ели Боянска и Актьорско майсторство с ръководител Бранимир Митов. Откриване на творческата учебна година ще бъде от 18.00 часа в читалището, където деца, родители и учители ще се срещнат да обсъдят талантите на децата си. \r\nЛивия НИНОВА", "date": "2018.09.30", "title": "Благоевград: Новата учебна година в читалище „Св. Климент Охридски – 1922“ в Симитли започва на 1 октомври"}
{"url": "http://www.focus-news.net/news/2018/09/30/2572955/plovdiv-druzhestvoto-na-pisatelite-organizira-literaturno-chetene-v-denya-na-poeziyata.html", "text": "Стихове от пловдивски автори в Деня на поезията – 1 октомври ще имат възможност да чуят почитателите на изящната словесност в Пловдив. Това съобщиха от  Дружеството на писателите в града . Литературното четене се организира съвместно от Дружеството на писателите – Пловдив и Народно читалище „Христо Г. Данов“ и ще се проведе утре, 1 октомври, от 18 часа в салона на читалището. Участват: Вера Найденова, Гроздана Иванова, Елена Диварова, Магдалена Маринова, Мария Панчовска, Петър Ненков, Симеон Алексиев и Татяна Белева. Това е четвъртото от поредицата тематични литературни четения по проекта „Писателите и Пловдив“, който е част от културния календар на Община Пловдив.", "date": "2018.09.30", "title": "Пловдив: Дружеството на писателите организира литературно четене в Деня на поезията"}
{"url": "http://www.focus-news.net/news/2018/09/30/2572958/elena-pavlova-spetsialist-po-estetichna-kozmetika-v-pazardzhik-s-nastapvaneto-na-esenniya-sezon-kozhata-ima-nuzhda-ot-poveche-hidratirane.html", "text": "С настъпването на есенния сезон, кожата има нужда от повече хидратиране, каза за  Радио „Фокус-“ Пазарджик  Елена Павлова специалист по естетична козметика в Пазарджик. Тя допълни, че тъй като въздухът става по-сух, кожата се нуждае от по-надеждна бариера (особено през нощта), която да задържа влагата в дълбочина и същевременно да запазва еластичността и хидратацията й. „Много от дамите , които посещават салона в този сезон предпочитат подхранващи процедури и маски с много витамини и минерали, които дават свежест на кожата. Студът, дъждът и вятърът през есента са фактори, които неминуемо увреждат и изсушават кожата, за това преди или след разходка е добре да се нанасят козметичен продукт за защита или заздравяне“, каза Павлова. \r\nРадослава МУРДЖЕВА", "date": "2018.09.30", "title": "Елена Павлова специалист по естетична козметика в Пазарджик: С настъпването на есенния сезон, кожата има нужда от повече хидратиране"}
{"url": "http://www.focus-news.net/news/2018/09/30/2572959/pazardzhik-ribolovat-e-predpochitan-i-prez-esennite-mesetsi-v-oblastta.html", "text": "Риболовът е предпочитан и през есенните месеци в областта, показа репортерска проверка на  Радио „Фокус“ – Пазарджик . Най-много рибари могат да бъдат забелязани по поречието на р. Марица, където риболовът е безплатен. Още от ранни зори рибарите се позиционират на брега на реката и стоят почти половин ден.  Най-често уловът е от щука, костур, червеноперка и каракуда, като по-рядко се лови шаран, защото и леко дъждовното време предразполага за това. Предпочитани места за рибарите от пазарджишкият регион  през есента са в района на язовирите „Батак“, „Доспат“, „Широка поляна“, „Беглика“, „Тошков чарк“, „Малка Мътница“ и „Тополница“. В големите водоеми най-често се лови каракуда, шаран, пъстърва , щука , костур и кефал. В микроязовирите около селата Смилец, Церово, Славовица, Лозен, Карабунар и Динката рибарите разчитат на мухар. Край Пазарджишкото село Звъничево през почивните дни се събират рибари от цялата Община, които ловят шаран и каракуда. \r\nРадослава МУРДЖЕВА", "date": "2018.09.30", "title": "Пазарджик: Риболовът е предпочитан и през есенните месеци в областта"}
{"url": "http://www.focus-news.net/news/2018/09/30/2572952/rzi-varna-pri-analiza-na-ostrata-zarazna-zabolevaemost-ne-se-ustanovyavat-chrevni-zabolyavaniya-predavani-po-voden-pat.html", "text": "При анализа на острата заразна заболеваемост във Варна от началото до средата на септември не се установяват чревни заболявания, предавани по воден път. Това съобщиха за  Радио „Фокус“ – Варна  от Регионалната здравна инспекция (РЗИ). Според данните от последния мониторинг, обхванал в първите 15 дни на месеца, в областта няма населени места с въведено режимно водоснабдяване. За периода са изследвани 20 проби по химични показатели при консуматорите от централно водоснабдените населени места. От тях всички отговарят на изискванията за качеството на водата, предназначена за питейно -битови цели. По време на пробонабирането обаче в две от пробите са установени отклонения на показател „нитрати“. Засега от РЗИ не уточняват за местоположението на източниците. Не са отчетени отклонения по микробиологични показатели. През първата половина на месеца от РЗИ не са предприети мерки за административна принуда. По отношение на пробите вода с отклонения по показател „нитрати”, здравната инспекция препоръчва питейната вода да не се ползва за пиене и приготвяне на храна от уязвими групи от населението, сред които бременни жени, кърмачки, кърмачета, хора със заболявания на храносмилателната система и панкреаса. Информирани са кметовете на общини, които следва да уведомят по подходящ начин консуматорите и общопрактикуващите лекари. \r\nДиана СТОЕВА", "date": "2018.09.30", "title": "РЗИ – Варна: При анализа на острата заразна заболеваемост не се установяват чревни заболявания, предавани по воден път"}
{"url": "http://www.focus-news.net/news/2018/09/30/2572954/hristiyan-mitskovski-makedontsite-pokazaha-kategorichno-che-sa-protiv-promyanata-na-imeto.html", "text": "Днес гражданите на Македония показаха по категоричен начин, че се противопоставят на промяна на името на страната. Това заяви председателят на опозиционната ВМРО-ДПМНЕ Християн Мицковски в изявление след приключване на изборние ден в Македония, излъчено на живо по  МРТ . \r\nМицковски подчерта, че македонците, които не са гласували на референдума, подкрепят евроатлантическата интеграция на страната, но не и промяната на името, договорена между правителството на Зоран Заев и управляващите в Атина през юни тази година. Лидерът на ВМРО-ДПМНЕ завърши речта си с уверението, че „борбата за Македония ще продължи“.  Тереза Герова", "date": "2018.09.30", "title": "Християн Мицковски: Македонците показаха категорично, че са против промяната на името"}
{"url": "http://www.focus-news.net/news/2018/09/30/2572957/naftemporiki-gartsiya-sektsiite-v-byurm-zatvoriha-pri-niska-aktivnost.html", "text": "Секциите на референдума за договора с Гърция и за промяната на името, проведен в БЮРМ завърши  при ниска активност, въпреки опитите на правителството да мобилизира гласоподавателите през последните часове на гласуването, пише атинският вестник  Naftemporiki . \r\nСпоред изданието след като в 18.00 ч. е станало ясно че гласувалите са само около 450 000 души, тази мобилизация е имала за цел да достигне 600 000 гласоподаватели, което се определя като \"психологически праг на Зоран Заев\".   Тереза Герова", "date": "2018.09.30", "title": "Naftemporiki (Гърция): Секциите в БЮРМ затвориха при ниска активност"}
{"url": "http://www.focus-news.net/news/2018/09/30/2572965/api-vremenno-e-ogranicheno-dvizhenieto-po-pat-i-8-pazardzhik-plovdiv-v-rayona-na-s-kostievo-poradi-patno-proizshestvie.html", "text": "АПИ: Временно е ограничено движението по път I-8 Пазарджик – Пловдив в района на с. Костиево поради ПТП. Това съобщиха от  пресцентъра на Агенция \"Пътна инфраструктура\".  Обходният маршрут e през с. Цалапица –АМ \"Тракия\" - път III-805 Бенковски – Пловдив и обратно.", "date": "2018.09.30", "title": "АПИ: Временно е ограничено движението по път I-8 Пазарджик – Пловдив в района на с. Костиево поради пътно произшествие"}
{"url": "http://www.focus-news.net/news/2018/09/30/2572961/avgi-gartsiya-parvi-izvodi-ot-referenduma-v-byurm.html", "text": "Първите изводи от референдума за одобрение на договора с Гърция и за промяната на името на страната, който току-що приключи в БЮРМ са достатъчно показателни, пише  електронното издание на гръцкият вестник \"Аvgi\". \r\n1. Големият брой граждани, бойкотирали референдума (около 60 %) е равносилно на отхвърляне на дилемата за членство в НАТО и ЕС с промяна на името на страната. \r\n2. Въпреки, че референдумът не е обвързващ, той е израз на неодобрение на министър-председателя Зоран Заев и на неговата политика, който е заложил на отговора \"Да\". По този начин страната е доведена до политическа нестабилност и много вероятно до предсрочни избори, въпреки мнозинството на правителствената коалиция в настоящия парламент. \r\n3. Правителството на Заев и партиите от неговата коалиция бяха наясно с проблемите на избирателните списъци, но въпреки това проведоха гласуването, без да ги приведат в съответствие с действителността. \r\n4. Резултатите от референдума са равносилни на неодобрение на политиката на Запада ( НАТО, ЕС, САШ, Германия и др.) и може да се очаква, че Русия ще се възползва от тази ситуация по-нататък. \r\n5. Националистическото противопоставяне в БЮРМ става все по-силно, тъй като успя да се възползва от несъвършенството на избирателните списъци. \r\n6. Участието на някои депутати от ВМРО-ДПМНЕ в референдума даде надежди за бъдеща колаборация, които обаче най-вероятно няма да се осъществят заради ниската избирателна активност провалила референдума. \r\n7. Албанският етнически елемент, който в избирателните списъци изглежда много по-висок от действителния, може да се изкуши да потърси други начини за осъществяване на визията си за НАТО, дори чрез амбицията за Велика Албания. Но дали тези амбиции ще слязат от теоретично на практично ниво остава да бъде доказано.  Весела Александрова", "date": "2018.09.30", "title": "\"Аvgi\" ( Гърция): Първи изводи от референдума в БЮРМ"}
{"url": "http://www.focus-news.net/news/2018/09/30/2572951/zoran-zaev-ili-podkrepa-v-parlamenta-ili-novi-izbori-ochakvam-vmro-dpmne-da-uvazhi-demokratichnata-volya-na-grazhdanite.html", "text": "Министър-председателят на Македония Зоран Заев направи коментар по повод гласуването на референдума за новото име на югозападната ни съседка.  \r\nСлед приключване на изборни ден македонският премиер подчерта, че гласуването е преминало спокойно и по демократичен път, и че ако мнозинството са дали своя глас „за“ промяна на името, тяхната воля ще бъде отразена в парламента. В противен случай Заев обеща организирането на предсрочни парламентарни избори, предава скопската електронна медия  Press 24 . \r\n„Волята на онези, които гласуваха на този консултативен референдум трябва да бъде претворена в политическа активност в законодателния орган. Ако наистина, както очакваме всички, имаме видимо голямо мнозинство „за\" от тези, които са гласували, тогава бъдещето. е ясно. Гласът на депутатите в парламента, трябва да бъде решителен и отговорен, за да ускорим процесите за членство в НАТО и ЕС, и за по-добър живот на нашите деца и на всички граждани на Македония. Очакваме депутатите на ВМРО-ДПМНЕ да уважават демократичното решение на мнозинството граждани, които са гласували, а в противен случай ще трябва да използваме друг инструмент, а това означава предсрочни парламентарни избори“, заяви Заев на пресконференция.  Тереза Герова", "date": "2018.09.30", "title": "Зоран Заев: Или подкрепа в парламента, или нови избори, очаквам ВМРО-ДПМНЕ да уважи демократичната воля на гражданите"}
{"url": "http://www.focus-news.net/news/2018/09/30/2572730/pregled-na-osnovnite-temi-v-svetovniya-pechat-agentsiya-fokus.html", "text": "Бившият главен стратег на предизборната кампания на Доналд Тръмп, Стив Банън прогнозира, че президентските избори през 2020 година могат да се превърнат в тристранна надпревара, пише американският вестник  The Hill . \r\nСпоред Банън надпреварата може да включва тристранна битка между президента Доналд Тръмп, клонящ към лявото сенатор като например Камала Харис и центристки кандидат, подобно на бившия кмет на Ню Йорк Майкъл Блумбърг или кандидата за сенатор в Юта (и бивш кандидат за президент) Мит Ромни. \r\n„Със сигурност имате Тръмп в дясно, един политик – може би Камала Хари или някой в ляво – и мисля, че Блумбърг или Ромни, или някой друг, ще се включи от центъра“, заяви Банън по време на телевизионно предаване. \r\n„Мисля, че ще бъде тристранна надпревара“, добави той. \r\nСпоред него сенатор Бърни Сандърс е можел да създаде подобна надпревара през 2016 година, но му е липсвало „безстрашието“ на един по-нетрадиционен кандидат като Майкъл Авенати. \r\nАвенати, който е адвокатът представящ актрисата във филми за възрастни Сторми Дейниълс в нейното дело срещу Тръмп, в последните седмици открито заяви, че ще започне президентска кампания за Демократическата партия, за да се изправи срещу настоящия държавен глава през 2020 година. \r\n„Ако Бърни Сандърс имаше и частица от безстрашието на Авенати, той щеше да бъде номинацията на демократите и ние щяхме да имаме много повече трудности да го победим“, твърди Банън. \r\n„Бърни няма безстрашие?“, запита водещият на предаването Бил Махър. \r\n„Не и като Авенати“, отговори Банън. „Той има безстрашие и е боец. Мисля, че той може да стигне много далеч, ако реши наистина да участва в изборите“. \r\n***  Президентът на САЩ Доналд Тръмп е подкрепил план за запазване на американското присъствие в Сирия, докато Иран не напусне територията ѝ, но това не означава задължително американско военно присъствие, според Джеймс Джефри, специалният пратеник на Тръмп в разкъсаната от война държава, пише американският вестник  Washington Examiner . \r\nАрабски съюзници и местни прокси сили, подкрепени от американската авиация, могат да заменят приблизително 2 000-те американски военнослужещи, които към момента са разположени там, след като президентската администрация на Тръмп започва нов тласък за „премахването на всички командвани от Иран сили от цяла Сирия“, заяви Джефри пред журналисти през тази седмица. \r\nПланът за запазването на американско присъствие в Сирия, докато Иран не напусне, беше изложен през тази седмица от Джон Болтън, съветникът по национална сигурност на Белия дом, в коментар, който изглежда сякаш стои напълно противоположно на целите на Пенатогна. \r\n„Няма да напуснем докато има ирански военнослужещи извън иранските граници, което включва и иранските проксита и милиции“, заяви Болтън. \r\nТова постави въпроса за ролята на разположените военни сили на САЩ, които се бият там от 2014 година, за да победят „Ислямска държава“ – и нищо друго. Юридическата власт на Пентагона да води война там зависи от упълномощаване от времето на 11 септември 2001 година, покриващо „Ал Кайда“ и всички свързани с нея групировки, прието от Конгреса. \r\n„Това ми звучи така, сякаш изпращаме войските си в Сирия, за да се противопоставим на Иран, особено защото тяхното изтегляне изглежда, че е зависимо от действията на Иран, а не от действията на Ислямска държава или нейното побеждаване“, заяви Сет Молтън, член на подкомисията за въоръжени услуги към Камарата на представителите. \r\nМинистърът на отбраната Джеймс Матис също отговори на въпроси от журналист за това дали разположената военна мисия в Сирия се е насочила към това да се противопостави на Техеран, което Матис отрече. \r\n„Точно сега, нашите войници в Сирия са там за една цел и това е победата над Ислямска държава“, заяви Матис. \r\nПолитиката за Сирия и Иран на администрацията на Тръмп вместо това обмисля арабските съюзници на място като вариант за контриране на иранските сили. \r\nПредполага се, че Болтън е помолил държави като Египет, Саудитска Арабия, Катар и ОАЕ за разполагане на арабски сили в страната, като част от преходен период, след като американските сили победят терористичната групировка. \r\nМеждувременно Тръмп даде да се разбере, че желае от страните в региона да започнат да поемат повече отговорност в Сирия и че ще изтегли американските военнослужещи „много скоро“. \r\n„Свършихме страхотна работа в Сирия и в региона, изтребвайки Ислямска държава, което е и причината да сме там, и сме много близо до това да свършим с тази задача. След това ще обмислим какво ще правим“, заяви Тръмп по време на скорошна визита на президента на Полша в Белия дом. \r\nСпоред Джефри изтеглянето на иранските сили и милиции в момента е едно от трите условия на президентската администрация за изтеглянето на американските войски. Другите две са пълното ликвидиране на „Ислямска държава“ и подкрепянето на мирния процес на ООН. \r\n***  Президентът на Турция Реджеп Тайип Ердоган се е срещнал с канцлера на Германия Ангела Меркел по време на работна закуска, в която са били обсъдени двустранните и международни въпроси, предава електронното издание на турския вестник  Daily Sabah . \r\nЕрдоган е бил придружен от своя министър на финансите и зет Берат Албайрак, външният министър Мевлют Чавушоглу, както и министърът на технологиите и индустрията Мустафа Варанк. \r\nТова е втората среща между Ердоган и Меркел по време на тридневната държавна визита на турския президент в Германия. \r\nВ петък двамата проведоха по-голяма среща между турски и германски министри и официални лица. \r\nСлед официалните си срещи в Берлин, Ердоган ще замине за федералния щат Северен Рейн-Вестфалия, в който има голямо турско население. \r\nВ Кьолн турският държавен глава се очаква да присъства на церемонията по откриването на централната джамия в града. \r\n***  Министър-председателят на Израел Бенямин Нетаняху заяви, че ще обмисли предстоящата мирна инициатива на Вашингтон с „едно на ум“, но няма да изразява категорична подкрепа за двудържавно решение на израело-палестинския конфликт, в интервю за американския телевизионен канал „CNN“, пише израелското електронно издание  The Times of Israel . \r\n„Със сигурност ще го разгледам… с остър и предпазлив ум, тъй като знам, че има страхотно приятелство за Израел (от страна на САЩ)“, заяви Нетаняху по отношение на дългоочаквания мирен план на президентската администрация на Доналд Тръмп. \r\n„Въпросът какво ще се случи точно когато (планът) бъде изкаран, зависи – ще го погледна“, поясни той. „Винаги съм казвал, че съм готов да разглеждам мирни предложения, представени от САЩ“.", "date": "2018.09.30", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/30/2572964/aleksandar-damovski-mkd-referendumat-v-makedoniya-ostavya-golyam-potentsial-za-razlichni-talkuvaniya.html", "text": "Според първоначалните резултати, които са обработени до момента, избирателната активност на македонските граждани на референдума е не по-голяма от 35%, което означава, че той е неуспешен, не достигна нужната активност. Това каза за  Агенция “Фокус“  Александър Дамовски, гл.-редактор на електронното издание МКД. „Тъй като референдумът е консултативен, без значение от резултатите „за“ или „против“, остава голям потенциал за различни тълкувания дали е успешен или не. Дали правителството на Заев има легитимността да остане на власт или ще признае, че това е неуспешен проект, ще признае, че повечето граждани са против смяната на името“, коментира Дамовски. „Вече са ясни и първоначалните реакции. Премиерът Заев и лидер на Социалдемократическия съюз остава на позиция, че битката продължава и трябва да се работи в посока промяна на Конституцията, за да бъде сменено името на страната. От друга страна лидерът на опозицията вече определи референдума като неуспешен и призова Заев да подаде оставка и да се отиде на предсрочни парламентарни избори. Това би значело политическа криза, която ще трае най-малко до Нова година“, допълни още Дамовски.", "date": "2018.09.30", "title": "Александър Дамовски, МКД: Референдумът в Македония оставя голям потенциал за различни тълкувания"}
{"url": "http://www.focus-news.net/news/2018/09/30/2572731/predstoyashti-sabitiya-v-stranata-za-30-septemvri-agentsiya-fokus.html", "text": "*** \r\nВ парка „Заимов” за трета поредна година ще се проведе „Национален Фермерски Фестивал”. \r\n*** \r\nОт 19.00 часа в зала „България“ ще се проведе концерт на Софийската филхармония и оркестъра на грaд Нинбо (Китай). \r\n*** \r\nОт 20.00 часа в Sofia Live Club ще се състои първия клубен концерт на BG VINTAGE. \r\n*** \r\nОт 12.00 часа на поляната пред мандрата в село Мало Бучино ще се проведе ежегодния Празник на сламата.  \r\n*** \r\nОт 10.00 часа от спортната зала „Тритоник скрийм ще тръгне велоразходката, посветена на Световния ден на туризма. \r\n*** \r\nОт 10.00 часа на пл. „Саранск“ ще се проведе заключителния етап и закриването на „Дефиле на духовите оркестри и мажоретни състави“. \r\n*** \r\nОт 9.30 часа от поляната с вишката над Аладжа манастир ще стартира четвърто издание на „Зелен маратон“ – благотворително състезание за всички почитатели на планинското колоездене и горското бягане във Варна.  \r\n*** \r\nС водосвет след светата литургия в храм  „Св. Атанасий''  след 10.00 часа ще бъде открита новата учебна година за неделното училище и школите по изкуства. \r\n***  \r\nОт 18.30 часа в  МДТ „К .Кисимов“  ще се проведе гала концерт и награждаване на призьорите в „Сребърна Янтра“. \r\n***  \r\nВ  Регионална библиотека „П. Р. Славейков“ тече Трета работна среща на партньорите в проект „G-book”, участват партньори от университети и обществени библиотеки от Италия, Франция, Испания, Ирландия и Босна и Херцеговина. \r\n*** \r\nОт 19.00 часа ще започне концерт-спектакъл  на студентският ансамбъл към ЮЗУ „Неофит Рилски“, с който ще бъде закрито тазгодишното издание на Международния фолклорен фестивал „Фолклорни пътеки“ в село Брезница.  \r\n*** \r\nОт 11.00 часа в Държавен куклен театър „Дора Габе“ ще се състои Кукления спектакъл „Приказка за Ох“. \r\n*** \r\nОт 9.00 часа от паркинга на общинския драматичен театър Туристическо дружество „Осогово” организира велосипеден поход до Босилеград. \r\n*** \r\nОт 9.30 часа в спортната зала на СКТМ „Родопи“ в Момчилград ще се проведе Национален турнир по тенис на маса „Млад олимпиец“ за купата на България. \r\n*** \r\nОт 10.00 часа на Младежкия център край Гребната база продължава фестивалът на спорта и изкуствата. \r\n*** \r\nОт 17.30 часа в парк Ружа\" ще се състои концерт на смесен хор при храм \"Свети Възнесение Господне\" с диригент Дорис Хофман, част от фестивала \"Музика в парка\". \r\n*** \r\nОт 13.00 часа, на улица „Александър Божинов“ ще се проведе церемония „първа копка”, с която ще стартират ремонтните дейности свързани с реконструкция и рехабилитация на вътрешно-преносната мрежа на улиците: “Александър Божинов”, “Тинтява”, “Пирин”, “Искър”, “Киряк Цанков”, комплекс “Химик” и цялото протежение на ул. “Черни връх” в града.   \r\n*** \r\nОт 18.00 часа на пл. „Алеко“ ще бъде закрит празникът „Свищовски лозници“.   \r\n*** \r\nОт 11.00 часа Куклен театър – Сливен ще зарадва своите малки и големи приятели с най –новия си спектакъл „Бяла приказка“.   \r\n*** \r\nОт 17.00 часа в смолянския храм „Покров Богородичен“ ще бъде отслужена  празнична Вечерня с Петохлебие по повод храмовия празник, който ще бъде отбелязан на 1 октомври.  \r\n*** \r\nОт 8.00 часа от паркинга на Болница „Тракия“ ще тръгне поход по повод Световния ден на ходенето.  \r\n*** \r\nОт 10.00 часа в спортна зала „Иван Вазов“ ще се проведе Турнир по тенис на маса, част от програмата Деня на Стара Загора.  \r\n*** \r\nОт 11.00 часа в Кукления театър ще бъде представена постановката „Котаракът в чизми“ по Шарл Перо. \r\n*** \r\nОт 11.00 часа в парк „Артилерийски“ (при лошо време Младежки дом) ще се проведе „В сърцето на Тракия“ - национален фолклорен танцов фестивал на любителски формации.            \r\n*** \r\nОт 17.00 часа на площада в кв. „Железник“ ще се състои „Стара Загора – град на мечтите“ –  празник по повод Деня на възрастните хора.                     \r\n***   \r\nВ село Острец ще се проведе VIII Фестивал за народно творчество „Сребърни пафти“.   \r\n*** \r\nОт 10.00 часа в парка между сградите на Общината и библиотеката ще се проведе кулинарна – изложба базар, част от програмата на Карнавала на плодородието. \r\n*** \r\nОт 13.00 часа в залата на РУ-Шумен директорът на ОДМВР-Шумен ст. комисар Ялчън Расим и Владимир Колев, прокурор от Районна прокуратура – Шумен ще предоставят информация за разкрити и задържани извършители на телефонни измами.", "date": "2018.09.30", "title": "Предстоящи събития в страната за 30 септември (Агенция „Фокус“)"}
{"url": "http://www.focus-news.net/news/2018/09/30/2572963/nova-makedoniya-za-hristiyan-mitskovski-referendumat-e-neuspeshen-no-ne-nastoyava-za-novi-izbori.html", "text": "Председателят на опозиционната ВМРО-ДПМНЕ Християн Мицковски обяви за неуспешен референдума за новото име на Македония, но не настоява за предсрочни парламентарни избори, отбелязва скопското електронно издание  „НОВА“ . \r\nМицковски не беше конкретен в отговор на журналистически въпрос за изявлението на премиера Зоран Заев, който обеща предсрочни парламентарни избори, ако депутатите от ВМРО-ДПМНЕ не гласуват в подкрепа на договора за името.  \r\n„Колкото и да говори за избори, смутеният израз на лицето на Заев показва, че са му потънали гемиите. Днес народът показа, че е против промяната на името, но е за членство в Европейския съюз и НАТО. Гражданите искат европейска Македония, но са против договора между Заев и Ципрас… ВМРО-ДПМНЕ продължава с дейностите си в насока за искане на истински решения. Призивът до всички, включително до всички депутати, е ясна. Заев не трябва да се подготвя за избори, а за оттегляне в трайна политическа пенсия“, изрази увереност Заев. Тереза Герова", "date": "2018.09.30", "title": "„НОВА“ (Македония): За Християн Мицковски референдумът е неуспешен, но не настоява за нови избори"}
{"url": "http://www.focus-news.net/news/2018/09/30/2572956/dik-na-makedoniya-pri-20-obraboteni-byuletini-9095-sa-glasuvali-za.html", "text": "Съгласно предварителните резултати, обявени на  официалната интернет страница на Държавната избирателна комисия на Македония (ДИК) , при 20% обработени бюлетини от 710 избирателни участъци отговорилите със „за“ на въпроса „Подкрепяте ли членството в ЕС и НАТО с приемане на договора между Република Македония и Република Гърция?“ са 90,05 на сто от упражнили правото си на глас на референдума. „Против“ са гласували 6,11%. \r\nПо последни данни на ДИК избирателната активност на референдума е била 34,48%. Тереза Герова", "date": "2018.09.30", "title": "ДИК на Македония: При 20% обработени бюлетини: 90,95% са гласували „за“"}
{"url": "http://www.focus-news.net/news/2018/09/30/2572735/tass-shte-se-provedat-savmestni-srabsko-ruski-voenno-vazdushni-ucheniya-v-sarbiya.html", "text": "Ще се проведат съвместни сръбско-руски военно-въздушни учения в Сърбия, предава  TACC . \r\nОт 1 до 5 октомври руските и сръбските военни пилоти ще провeдат учения в Сърбия със самолети МиГ-29 и вертолети Mи-8 със  съвместни екипи. Това се съобщава на журналисти в неделя в пресслужбата на Министерството на отбраната на Руската федерация. \r\n\"Пилотите на Въздушно-космическите сили на Русия, Военновъздушните сили и сръбските противовъздушна отбрана ще проведат летателно тактическо учение БАРС-2018  на територията на Република Сърбия\", съобщиха от  Министерството. \r\nТе посочиха, че съвместните екипажи на двете страни ще вземат участие в упражненията за самолети МиГ-29 и вертолети Mи-8. \"Общо ще бъдат включени до 10 единици авиационна техника на Военновъздушните сили и Сръбските сили за противовъздушна отбрана\", заяви Министерството на отбраната. \r\nПо време на маневри пилоти ще тренират прихващане на въздушни цели, ще отработват техники на въздушен бой  и висш пилотаж, тактически удари по наземни цели, както и задачи за десант и операции за търсене и спасяване, се отбелязва от Министерството.  Юлиян Марков", "date": "2018.09.30", "title": "ТАСС: Ще се проведат съвместни сръбско-руски военно-въздушни учения в Сърбия"}
{"url": "http://www.focus-news.net/news/2018/09/30/2572734/", "text": "Волейбол: Бразилия се класира за финала на световното първенство по волейбол за мъже в Торино (Италия) след победа с 3-0 гейма (25:22, 25:21, 25:23) над Сърбия. Олимпийските шампиони от Рио 2016-а ще се борят за трофея пети път, след като спечелиха световните титли през 2002, 2006 и 2010-а година, а през 2014-а останаха втори след Полша, която днес победи САЩ в труден петгеймов мач с 3:2 (25:22, 20:25, 23:25, 25:20, 15:11), така че ще наблюдаваме повторение на финала от 2014 година, аПолша ще има възможност да защити световната си титла.", "date": "2018.09.30", "title": "Волейбол: Бразилия и Полша са финалисти на Световното първенство по волейбол"}
{"url": "http://www.focus-news.net/news/2018/09/30/2572733/mkd-makedoniya-kakvo-oznachava-dneshnata-aktsiya-na-kosovskite-spetsialni-sili-na-gazivoda.html", "text": "Какво означава днешната акция на Косовските специални сили на Газивода, пише македонското електронно издание  “МКД“ . \r\nКосовският президент Хашим Тачи днес направи рядко посещение на спорният, предимно сръбски етнически район в северната част на страната, разгневявайки Белград само три седмици, след като сръбският президент Александър Вучич  разгневи Прищина с посещението на същото място, но Белград прие това много по-сериозно, като атака срещу сръбското малцинство и постави военните и полицията в най-висша степен на готовност. \r\n\"Да работим заедно за ново Косово. Косово е едно единствено, независимо и суверенно \", заяви Тачи на косовските медии на язовир Газивода който се намира в етнически сръбската част на Косово. Вучич посети мястото на 8 септември, съобщава Reuters от Косово. \r\nСърбия обаче далеч по-драматично прие днешното посещение казвайки, че специалните части на косовската полиция са превзели  хидроенергийният комплекс на язовира Газивода, поради което Вучич разпореди пълна бойна готовност на армията и полицията и се обърна тази вечер по повод напрежението в Северно Косово. \r\nКосовските албански сили за сигурност избягват малка част от територията на север, около която спорят Белград и Прищина. \r\nТачи твърди, че е пил кафе с работниците на езерото. Сърбия обвинява косовската полиция, че е поела  контрола над езерото и задържала за кратко четирима работници. Косово отговори, че полицията е там, за да осигури безопасността на посетители и отрече някой да е задържан. \r\nДиректорът на сръбската правителствена Служба за Косово Марко Джурич каза, че акцията е извършена за да може президентът  на Косово Тачи да \"обиколи и да се повози с лодка\" в язовира. \r\nТой добави, че заради ситуацията в Северно Косово сръбският президент е в телефонна връзка с високопоставени представители на международната общност, от които е поискал реакции в съответствие с договорите и условията за присъствие на косовските единици в северната част на Косово, които изискват съгласие от сръбска страна. \r\nМироопазващите сили в Косово (КФОР), които Белград обвини че не са действали според международните договори, са излезли със съобщение, в което е \"потвърдено присъствието на косовската полиция в областта Газивода\". \r\n\"Членовете на полицията придружаваха  Хашим Тачи, който посети района Зубин Поток\", посочиха от  КФОР, с обяснението, че \"КФОР разследва твърденията присъствието на специалните части \" и че \"екипи и хеликоптери на КФОР продължават да наблюдават ситуацията\". \r\nСъдбата на етническите сръбски села в северната част на Косово е един от основните въпроси в спора между Сърбия и Косово, бившата сръбска провинция, която обяви едностранно независимост, след като сръбските сили се оттеглиха след бомбардировките на НАТО през 1999 година. \r\nНеочакваната визита на Тачи в северната част на Косово се случи няколко часа след като албански националисти проведоха планирания протест в Прищина срещу намерението му да разговаря с Белград за размяна на територии. \r\nПреместването на границата \"не е корекция а болка и загуба за всички нас\", отбеляза Албин Курти, лидер на опозиционната партия Самоопределение, пред няколко хиляди души в Прищина. \r\n\"Косово не може да бъде разделено. Ние няма да преговаряме за независимостта \", добави той. \r\nСветовните агенции съобщиха, че \"напрежението пламна в позната част  от Балканите\", защото \"няколко хиляди души протестираха в събота в столицата на Косово от евентуална замяна на територии\", като същевременно \"сръбското правителство поставят своите сили в състояние на пълна бойна готовност, след като Специалните части на Косово бяха разположени в северната част на Косово, доминирана от сърбите. \" \r\nДжурич оцени в изявление за Танюг, че \"с проникване на специалните части на Газивода диалога между Белград и Прищина, който се провежда с посредничеството  на ЕС в Брюксел става още по- несигурен\", което според него \"това е резултат от безотговорно и недопустимо поведение на Прищина\". \r\nГоворителя на ръководителя на европейската дипломация Федерика Могерини Мая Коциянчич от името на ЕС призова за спокойствие и сдържаност около напрежението в Северно Косово и подчерта, че \"ЕС сериозно обмисля\" докладите от мястото на събитието. \r\nДжурич критикува изявлението, като твърди, че \"призовавайки двете страни за сдържаност\" тя е реагирала “ несериозно и безобразно“. \r\n\"Все едно, че сърбите от Северно Косово са нападнали сами себе си, така че да призовават двете страни на сдържаност. Смятам, че това е връх на безобразието и лекомислието в такива трудни обстоятелства и това още веднъж доказва, че нищо не трябва да очакваме от представителите на ЕС \", каза Джурич в правителството на Сърбия.  Юлиян Марков", "date": "2018.09.30", "title": "„МКД“ (Македония): Какво означава днешната акция на Косовските специални сили на Газивода"}
{"url": "http://www.focus-news.net/news/2018/09/30/2572960/hristiyan-mitskovski-referendumat-se-provali-zaev-tryabva-da-se-pensionira-politicheski.html", "text": "„Цифрите са безмилостни. Ясно е какво е настроението на гражданите на Република Македония. ВМРО-ДПМНЕ продължава дейността си за по-добър живот на гражданите. Тази битка бе спечелена от гражданите на Македония. Референдумът се провали. Това е голямо поражение на Заев и неговото правителство. Той трябва да се подготвя за постоянна политическа пенсия“. Това бяха думите на председателят на опозиционната ВМРО-ДПМНЕ Християн Мицковски след края на изборния ден в Македония, отбелязва скопското електронно издание  МКД . \r\n„Властта е изобличено, разголена, безсилна ... Напълнените урни в Сарай, Бутел, Струга и другаде не помогнаха. Не помогнаха нито местните шерифи на СДСМ, директори и началници, които изнудват гражданите да гласуват противно на волята им. Но хората не се страхуват от тях, ВМРО остава с хората и ще спечелим\", увери Мицковски. \r\nЛидерът на ВМРО-ДПМНЕ смята, че правителството на Заев е загубило своята легитимност, че е възникнала нова социална реалност, в която народът – „македонци, албанци, турци, роми ... показаха мъдрост и не допуснаха да бъдат подведени“. \r\n„Правителството е загубило своята легитимност и трябва да зачита това послание от хората. Това трябва да бъде зачитано както от министър-председателя, така и от правителството и парламента, както и от всеки депутат. Този референдум се провали, а пряката вина за това е на Зоран Заев, правителството и на никой друг. Договорът е в ущърб, а международната общност беше измамена“, коментира Мицкоски и добави, че 1,2 милиона граждани, които са за ЕС и НАТО, са гласували против промяна на името и против споразумението Заев-Ципрас. Тереза Герова", "date": "2018.09.30", "title": "Християн Мицковски: Референдумът се провали, Заев трябва да се пенсионира политически"}
{"url": "http://www.focus-news.net/news/2018/09/30/2572736/washington-examiner-sasht-zayavyavat-gotovnost-da-blokirat-po-more-rusiya-pri-neobhodimost.html", "text": "САЩ заявяват готовност да блокират по море Русия при необходимост, предава  Washington Examiner . \r\nСАЩ могат, ако е необходимо, да организират морска блокада на Русия, за да предотвратят доставките на енергийни ресурси за страните от Близкия изток. Това изявление беше направено от министъра на вътрешните работи на САЩ  Райън Зинк, който се изказва по време на индустриално събитие в американския град Питсбърг. \r\n\"Имаме възможност, благодарение на Военноморските сили, да гарантираме, че морските линии на комуникация ще останат отворени и да предприемем  действия така, че  руските енергийни ресурси да не излизат на пазара\", - каза Зинк. \r\nОсвен това министърът каза, че единственият източник на доходи за руската икономика е продажбата на енергийни ресурси. Русия провежда такава активна политика в Близкия изток, защото иска да продава там нефта и газа, както го прави в Европа, обясни той. \r\nЗинк също така отбеляза, че положението с Иран е много подобно на ситуацията с Русия, заявявайки, че има две възможности за разрешаване на тези въпроси. \r\n\"Има една военна опция, която аз бих предпочел да не използвам и има икономическа възможност, която е да се окаже натиск и да стесним пазара им на енергоресурси. Ние сме в състояние да направи това, тъй като Съединените щати - .. е най-големият производител на нефт и газ\", - обобщи Зинк.  Юлиян Марков", "date": "2018.09.30", "title": "Washington Examiner : САЩ заявяват готовност да блокират по море Русия при необходимост"}
{"url": "http://www.focus-news.net/news/2018/09/30/2572962/talat-dzhaferi-rezultatite-ot-referenduma-shte-badat-v-osnovata-na-badeshtite-protsesi-v-institutsiite.html", "text": "В първо изявление след края на изборния ден в Македония, председателят на партламента в Скопие Талат Джафери заяви, че резултатите от референдума ще бъдат в основата на бъдещите процеси в институциите, предава информационната агенция  „Мета“ . \r\n„Поздравявам всички граждани за този важен ден, на който се решава бъдещето на гражданите, но и бъдещето на следващите поколения“, заяви Джафери. \r\nТой уточни, че не е гласувал на референдума, защото името му не е фигурирало в избирателния списък. „Да, вярно е, че не гласувах. Не можах да се възползвам от демократичното право, защото името ми не беше в избирателния списък. Но се надявам, че това е изолиран случай“, подчерта председателят на македонския парламент. \r\nПо отношение на мнозинство от две трети в Събранието, Джафери заяви, че ще бъдат положени усилия за постигане на консеснсул и припомни, че не се работи за партийни, а за държавни интереси.  \r\nНа въпрос за евентуални предсрочни парламентарни избори, които обяви по-рано премиерът Зоран Заев, Джафери отбеляза, че това решение е на политическите партии, които, ако осигурят съответното мнозинство в съответната процедура, тогава той - като председател на парламента - ще уважи. Тереза Герова", "date": "2018.09.30", "title": "Талат Джафери: Резултатите от референдума ще бъдат в основата на бъдещите процеси в институциите"}
{"url": "http://www.focus-news.net/news/2018/09/30/2572742/nad-2-mlrd-evro-sa-prihodite-ot-mezhdunaroden-turizam-u-nas-ot-yanuari-do-yuni-2018-g-obzor.html", "text": "Над 2 млрд. евро са приходите от международен туризъм у нас от януари до юни 2018 г. Това съобщи заместник-министърът на туризма Ирена Георгиева по време на церемонията по раздаването на Български туристически награди за 2018 г. Георгиева заяви, че България има огромен потенциал в туризма и за това свидетелства фактът, че той сформира 13% от БВП на страната. По данни на НСИ за първите 8 месеца на 2018 г. близо 7 млн. чуждестранни туристи избраха България като туристическа дестинация, което прави ръст от 6% в сравнение с миналата година. За периода януари – юни са реализирани 8,5 млн. нощувки, а приходите са над 559 млн. лв. \r\nЗам.-министърът отбеляза, че над 169 хил. души са заетите в областта на туризма за 2017 г., като това изиграва огромно значение за младежката безработица. „Ние като администрация активно изпълняваме контролните си функции, за да гарантираме точно и качествено изпълнение на отговорностите и задълженията на работещите в сектора. И това е пътят, за да докажем, че българската туристическа индустрия е добро място за инвестиции“, обясни Георгиева. \r\nКметът на София Йорданка Фандъкова обяви, че за първите 8 месеца ръстът на чуждестранни туристи в София е над 6% спрямо миналата година света. По думите ѝ туристическата база в България по нищо не отстъпва на тази в други страни от Европа и света. „Над 1 млн. чуждестранни туристи посреща столицата и това се дължи на усилията, които правим за историческото наследство“, обясни Фандъкова. Зам.-кметът на столицата доц. Тодор Чобанов заяви, че природата на България е красива, но София продава – тя е интересна, вълнуваща. Той съобщи, че се работим за създаване на гама от туристически продукти на китайски език, тъй като китайският турист е един от най-желаните туристи в София, а и много от тях идват в столицата.  \r\nЧетири хотела бяха отличени с призове от първото издание на Български туристически награди 2018. Наградата за хотелска верига на годината получи Бояна Шарлопова за хотелите от веригата на „Шарлопови груп“. На „Спа Хотел Белчин Гардън“ бе присъден приз за най-добър зелен хотел. Признанието за крайбрежен хотел номер 1 получи хотел „Блу Бей“ в Слънчев бряг. А наградата за най-добър еко хотел отиде при хотел „Кемпински Гранд Арена Банско“. \r\nВръчени бяха и специални отличия - приз за дестинация на годината получи град Кюстендил, отличие за най-добра туристическа агенция получи „Ели Травел Итернешънъл“, а за хотелиер на годината беше обявен Йордан Кованджиев. \r\nКметът на Кюстендил Петър Паунов заяви, че призът за най-добра туристическа дестинация показва, че Кюстендил е на опашката на най-модерните градове. „Благодарим, че са оценени нашите усилия. Радвам се, че можем да бъдем забелязани стъпка по стъпка, а не яростно, запазвайки традициите на добрата балнеология“, каза още Паунов. \r\nЦветилена СИМЕОНОВА", "date": "2018.09.30", "title": "Над 2 млрд. евро са приходите от международен туризъм у нас от януари до юни 2018 г. (ОБЗОР)"}
{"url": "http://www.focus-news.net/news/2018/09/30/2572732/kurir-makedoniya-slaba-e-izbiratelnata-aktivnost-v-sabotniya-den-sred-imashtite-pravo-da-glasuvat-predvaritelno-spryamo-izborite-prez-2016-godina.html", "text": "Слаба е избирателната  активност в съботния ден сред имащите право да гласуват предварително спрямо изборите през 2016 година, пише македонското електронно издание  “Курир“ . \r\nДнешният ден доведе до ниска избирателна активност за онези, които днес имаха възможност да упражнят правото си на глас в референдума. \r\nМакедонската диаспора също е регистрирала значителен спад, както и  затворниците и болни и трудноподвижни граждани. \r\nНай-голямата разлика е диаспората - 17,200 граждани, които гласуваха на изборите през 2016 година, но в събота те не се появиха в избирателните секции. Сред болните и трудноподвижните хора разликата е около 6500 гласа. \r\n2016 г.: Болни и трудноподвижни 8,000; Диаспора: 20 000 души; Затворници: 2 000 души. \r\nОбщо 30 000 са заявили участие в гласуването, от които 22 000 са гласували \r\nПрез 2018 г.: Болни и и трудноподвижни 1 500; Диаспора: 2 800; Затворници: 1 700 \r\nОбщо 5 500 са заявили участие в гласуваненет, от които около 3 000 са гласували. \r\nРазликата на тези, които са гласували през 2016 г. и тези, които са гласували на референдума е огромна, т.е. днес са гласували само 13,7 на сто от тези, които са реализирали правото си на глас на изборите през 2016 година.  Юлиян Марков", "date": "2018.09.30", "title": "„Курир“ (Македония): Слаба е избирателната  активност в съботния ден сред имащите право да гласуват предварително спрямо изборите през 2016 година"}
{"url": "http://www.focus-news.net/news/2018/09/30/2572744/pregled-na-osnovnite-temi-v-britanskiya-pechat-agentsiya-fokus.html", "text": "Борис Джонсън нарече абсурдно предложението на Тереза Мей Великобритания да събира мита от името на ЕС, пише неделното издание на авторитетния британски вестник  The Times . \r\nПредложението на правителство на Тереза Мей за събирането на задълженията на Великобритания и ЕС по отношение на продукти от името един на  друг, след Брекзит  е \"пълен абсурд\". Такава оценка даде на предложението на настоящия кабинет бившия британски външен министър Борис Джонсън в интервю за вестника, излизащ в деня на откриването на годишната конференция на управляващата Консервативна партия в Бирмингам. \r\nТова твърдение е поредна атака на бившия министър  по плана, одобрен от правителството за изграждане на бъдещи отношения между Лондон и Брюксел. Заради одобрението на плана “Чекърс“ Джонсън, на когото много приписват премиерски амбиции, подаде оставка през юли, защото счита, че този документ е откровена отстъпка  на ЕС и не отразява волята на мнозинството от британските избиратели, които подкрепиха Брекзит на национален референдум през 2016 г. \r\nСъщият брой  публикува интервю с Тереза Мей, в която министър-председателят обвини критиците на плана „Чекърс“, твърдейки, че те \"играят политически игри\" с бъдещето на Великобритания и подкопават националните интереси на страната. \r\n*** Великобритания губи по 500 милиона лири седмично заради решението си да напусне ЕС и загубите нарастват, пише британският седмичник  The Observer . \r\nБрекзит вече струва 500 млн. паунда на седмица, според ново проучване - в ярък контраст с обещаният  350 млн. паунда  „дивидент\", обещан от кампанията за напускане на ЕС.  \r\nТова показва, че икономиката на Обединеното кралство вече е с 2,5% по-малка, отколкото би била, ако вотът за оставане беше спечелил на  референдума. Публичните финанси са намалели с 26 милиарда паунда годишно, повече от половината от бюджета за отбрана. Това означава загуба от 500 млн. паунда на седмица - цифра, която нараства. \r\nИзчисленията се представят на фона на започващата в  Бирмингам конференция на управляващата партия, а премиерът Тереза Мей е подложена на силен натиск. Тя е изправена пред конкурентни предложения от министрите от кабинета за това как тя трябва да разреши безизходицата на Брекзит  с ЕС. \r\nПоявиха се  експлозивни твърдения, че шефът на един британски производител на автомобили е бил закаран с частен самолет, за да се срещне с президента Еманюел Макрон, в опит да бъде убеден компанията да премести производството си във Франция след Брекзит. \r\nДокато някои министри от кабинета настояват за свободна търговска сделка в стил Канада, подкрепата нараства в министерския екип на Мей за сделка, според която Великобритания ще остане тясно свързана с ЕС за ограничен период от време. \r\n*** Бившият  заместник на Тереза Мей Деймиън Грийн предупреждава съпартийците си да спрат разправиите за Брекзит, за да не подарят властта на лейбъристите, пише британският вестник  The Indpendent \r\nДамян Грийн заяви пред вестника, че  партийната конференция в Бирмингам трябва да бъде първата стъпка в пренасочването на целите на Консервативната партия към вътрешната политика, която \"помага на хората в ежедневието им\". \r\nТрима министри от кабинета казаха за изданието, че подкрепят призива на Грийн за пренасочване, но няма да обявят имената си от страх да не се подкопае министър-председателят, отслабен от непрекъснатите борби. \r\nРедица депутати заявиха, че не смятат, че ще бъде възможно да се говори за нeщо друго освен за Брекзит тази седмица, нито да се преориентира партията, докато Тереза Мей не се оттегли в полза на нов лидер. \r\nИзказването на Грийн дойде на фона на призивите на редица изтъкнати консерватори да приемат сериозно заплахите на Джереми Корбин за предсрочни избори. \r\nТой каза на вестника: \"Конференцията на лейбъристите ни напомни като партия, че в крайна сметка изборите се печелят или се губят по вътрешни въпроси. Необходимо е да излезем отвъд Брекзит и да се съсредоточим много усилено върху сегашната ситуация. \r\n\"Изглежда странно да го кажем сега, но следващите избори няма да бъдат решени от Брекзит. Хората ще се замислят за други неща и е необходимо едно консервативно предложение да каже как една конкурентоспособна, предприемаческа икономика може да даде на хората по-голям избор, може да разпространява просперитета вместо централизираната от държавата икономика, която предлагат лейбъристите. \r\n*** Ангела Меркел е под натиск да се оттегли от ръководния пост на партията си, пише неделното издание на британския вестник  Daily Express . \r\nАнгела Меркел предизвика недоволство, след като обеща да се кандидатира за президент на партията си Християндемократически съюз (ХДС). \r\nГерманският канцлер, който сега е кара третия си мандат, бе призован да се оттегли от ролята си в партията на фона на спада на одобрението. \r\nАлександър Мич, старши фигура в консервативното крило на ХДС, каза, че Меркел трябва да се откаже поста си в името на партията и страната си. \r\nТой каза: \"Би било по-добре в интерес на ХДС и Германия, ако тя проправи пътя за така необходимото обновяване на ръководството \r\n\"Ангела Меркел трябва да понесе последиците от допуснатите от нея грешки, особено в политиката за предоставяне на убежище, и произтичащите от това слаби показатели в анкетите. \r\n\"Това би дало възможност за повторно интегриране на консервативното и про-бизнес крило на партията.\" \r\nНо Ралф Бринкхаус, ръководителят на групата на ХДС и Християнсоциалния съюз (ХСС) в германския парламент, подкрепи  Меркел. \r\nТой каза: \"Предполагам, че тя ще се състезава и аз ще подкрепя това, защото ръководителят на правителството също се нуждае от подкрепата на партията.\" \r\nБринкхаус замени Фолкер Каудер, дългогодишен съюзник на Ангела Меркел по-рано тази седмица след гласуването на партията. \r\nСоциалдемократическият политик Томас Оперман заяви, че ходът е \"въстание срещу Меркел\". \r\nАлександър Граф Ламбсдорф, от свободната демократическа партия на Германия, заяви, че това е \"началото на края на голямата коалиция\". \r\nДаниел Гентър, премиерът на северната провинция Шлезвиг Холщайн, добави: \"Гласуването показва желание за подновяване.\"", "date": "2018.09.30", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/30/2572743/sunday-express-angela-merkel-e-pod-natisk-da-se-ottegli-ot-rakovodniya-post-na-partiyata-si.html", "text": "Ангела Меркел е под натиск да се оттегли от ръководния пост на партията си, пише неделното издание на британския вестник  Daily Express . \r\nАнгела Меркел предизвика недоволство, след като обеща да се кандидатира за президент на партията си Християндемократически съюз (ХДС). \r\nГерманският канцлер, който сега кара третия си мандат, бе призован да се оттегли от ролята си в партията на фона на спада на одобрението. \r\nАлександър Мич, старши фигура в консервативното крило на ХДС, каза, че Меркел трябва да се откаже поста си в името на партията и страната си. \r\nТой каза: \"Би било по-добре в интерес на ХДС и Германия, ако тя проправи пътя за така необходимото обновяване на ръководството \r\n\"Ангела Меркел трябва да понесе последиците от допуснатите от нея грешки, особено в политиката за предоставяне на убежище, и произтичащите от това слаби показатели в анкетите. \r\n\"Това би дало възможност за повторно интегриране на консервативното и про-бизнес крило на партията.\" \r\nНо Ралф Бринкхаус, ръководителят на групата на ХДС и Християнсоциалния съюз (ХСС) в германския парламент, подкрепи  Меркел. \r\nТой каза: \"Предполагам, че тя ще се състезава и аз ще подкрепя това, защото ръководителят на правителството също се нуждае от подкрепата на партията.\" \r\nБринкхаус замени Фолкер Каудер, дългогодишен съюзник на Ангела Меркел по-рано тази седмица след гласуването на партията. \r\nСоциалдемократическият политик Томас Оперман заяви, че ходът е \"въстание срещу Меркел\". \r\nАлександър Граф Ламбсдорф, от свободната демократическа партия на Германия, заяви, че това е \"началото на края на голямата коалиция\". \r\nДаниел Гентър, премиерът на северната провинция Шлезвиг Холщайн, добави: \"Гласуването показва желание за подновяване.\"  Юлиян Марков", "date": "2018.09.30", "title": "Sunday Express: Ангела Меркел е под натиск да се оттегли от ръководния пост на партията си"}
{"url": "http://www.focus-news.net/news/2018/09/30/2572738/alsat-m-grupa-vav-feysbuk-e-publikuvala-videa-s-glasuvalite-v-avstraliya-na-referenduma-za-imeto.html", "text": "В социалната мрежа \"Фейсбук\" се появяват видеоклипове, които показват лицата на  македонски изселници в Австралия, които са отишли да упражнят правото си на глас на референдума и те биват наричани предатели, съобщи македонският телевизионен канал  “Алсат М . \r\nВидеоклиповете бяха публикувани в група, озаглавена \"Предатели\", но поради нарушаване на поверителността на хората, които гласуваха, групата бе докладвана и блокирана и видеоклиповете бяха изтрити. Държавната избирателна комисия (ДИК) заявява, че е в постоянен контакт с дипломатическите и консулските мисии. Според тях обаче членовете на избирателните съвети имат правомощието да реагират само ако нещо се случи в избирателната секция. Но те ще обявят официалната позиция, когато имат официална информация за случилото се в съответната избирателна секция. \r\n\"Какво се случва извън избирателната секция, нито ДИК, нито секционната избирателна комисия имат правомощията да разглеждат като нарушение, проблем и т.н. Следвайки принципа на екстериториялност, правомощията са само вътре в избирателната секция и ние можем официално да говорим за само за тези данни \", каза Любка Гугучевска - говорител на Държавната избирателна комисия. В диаспората 2 564 гласоподаватели са заявили  желание да гласуват в дипломатическите и консулски служби.  Юлиян Марков", "date": "2018.09.30", "title": "„Алсат М“: Група във \"Фейсбук\" е публикувала видеа с гласувалите в Австралия на референдума за името"}
{"url": "http://www.focus-news.net/news/2018/09/30/2572739/the-observer-velikobritaniya-gubi-po-500-miliona-liri-sedmichno-zaradi-reshenieto-si-da-napusne-es-i-zagubite-narastvat.html", "text": "Великобритания губи по 500 милиона лири седмично заради решението си да напусне ЕС и загубите нарастват, пише британският седмичник  The Observer . \r\nБрекзит вече струва 500 млн. паунда на седмица, според ново проучване - в ярък контраст с обещаният  350 млн. паунда  „дивидент\", обещан от кампанията за напускане на ЕС.  \r\nТова показва, че икономиката на Обединеното кралство вече е с 2,5% по-малка, отколкото би била, ако вотът за оставане беше спечелил на  референдума. Публичните финанси са намалели с 26 милиарда паунда годишно, повече от половината от бюджета за отбрана. Това означава загуба от 500 млн. паунда на седмица - цифра, която нараства. \r\nИзчисленията се представят на фона на започващата в  Бирмингам конференция на управляващата партия, а премиерът Тереза Мей е подложена на силен натиск. Тя е изправена пред конкурентни предложения от министрите от кабинета за това как тя трябва да разреши безизходицата на Брекзит  с ЕС. \r\nПоявиха се  експлозивни твърдения, че шефът на един британски производител на автомобили е бил закаран с частен самолет, за да се срещне с президента Еманюел Макрон, в опит да бъде убеден компанията да премести производството си във Франция след Брекзит. \r\nДокато някои министри от кабинета настояват за свободна търговска сделка в стил Канада, подкрепата нараства в министерския екип на Мей за сделка, според която Великобритания ще остане тясно свързана с ЕС за ограничен период от време.  Юлиян Марков", "date": "2018.09.30", "title": "The Observer: Великобритания губи по 500 милиона лири седмично заради решението си да напусне ЕС и загубите нарастват"}
{"url": "http://www.focus-news.net/news/2018/09/30/2572737/the-sunday-times-boris-dzhonsan-nareche-absurdno-predlozhenieto-na-tereza-mey-velikobritaniya-da-sabira-mita-ot-imeto-na-es.html", "text": "Борис Джонсън нарече абсурдно предложението на Тереза Мей Великобритания да събира мита от името на ЕС, пише неделното издание на авторитетния британски вестник  The Times . \r\nПредложението на правителство на Тереза Мей за събирането на задълженията на Великобритания и ЕС по отношение на продукти от името един на  друг, след Брекзит  е \"пълен абсурд\". Такава оценка даде на предложението на настоящия кабинет бившия британски външен министър Борис Джонсън в интервю за вестника, излизащ в деня на откриването на годишната конференция на управляващата Консервативна партия в Бирмингам. \r\nТова твърдение е поредна атака на бившия министър  по плана, одобрен от правителството за изграждане на бъдещи отношения между Лондон и Брюксел. Заради одобрението на плана “Чекърс“ Джонсън, на когото много приписват премиерски амбиции, подаде оставка през юли, защото счита, че този документ е откровена отстъпка  на ЕС и не отразява волята на мнозинството от британските избиратели, които подкрепиха Брекзит на национален референдум през 2016 г. \r\nСъщият брой  публикува интервю с Тереза Мей, в която министър-председателят обвини критиците на плана „Чекърс“, твърдейки, че те \"играят политически игри\" с бъдещето на Великобритания и подкопават националните интереси на страната.  Юлиян Марков", "date": "2018.09.30", "title": "The Sunday Times: Борис Джонсън нарече абсурдно предложението на Тереза Мей Великобритания да събира мита от името на ЕС"}
{"url": "http://www.focus-news.net/news/2018/09/30/2572740/the-independent-bivsh-zamestnik-na-tereza-mey-preduprezhdava-sapartiytsite-si-da-sprat-razpraviite-za-brekzit.html", "text": "Бившият  заместник на Тереза Мей Деймиън Грийн предупреждава съпартийците си да спрат разправиите за Брекзит, за да не подарят властта на лейбъристите, пише британският вестник  The Indpendent \r\nДамян Грийн заяви пред вестника, че  партийната конференция в Бирмингам трябва да бъде първата стъпка в пренасочването на целите на Консервативната партия към вътрешната политика, която \"помага на хората в ежедневието им\". \r\nТрима министри от кабинета казаха за изданието, че подкрепят призива на Грийн за пренасочване, но няма да обявят имената си от страх да не се подкопае министър-председателят, отслабен от непрекъснатите борби. \r\nРедица депутати заявиха, че не смятат, че ще бъде възможно да се говори за нeщо друго освен за Брекзит тази седмица, нито да се преориентира партията, докато Тереза Мей не се оттегли в полза на нов лидер. \r\nИзказването на Грийн дойде на фона на призивите на редица изтъкнати консерватори да приемат сериозно заплахите на Джереми Корбин за предсрочни избори. \r\nТой каза на вестника: \"Конференцията на лейбъристите ни напомни като партия, че в крайна сметка изборите се печелят или се губят по вътрешни въпроси. Необходимо е да излезем отвъд Брекзит и да се съсредоточим много усилено върху сегашната ситуация. \r\n\"Изглежда странно да го кажем сега, но следващите избори няма да бъдат решени от Брекзит. Хората ще се замислят за други неща и е необходимо едно консервативно предложение да каже как една конкурентоспособна, предприемаческа икономика може да даде на хората по-голям избор, може да разпространява просперитета вместо централизираната от държавата икономика, която предлагат лейбъристите.  Юлиян Марков", "date": "2018.09.30", "title": "Тhe Independent: Бивш заместник на Тереза Мей предупреждава съпартийците си да спрат разправиите за Брекзит"}
{"url": "http://www.focus-news.net/news/2018/09/30/2572745/tass-aleksandar-vuchich-ima-namerenie-da-obsadi-s-vladimir-putin-poslednite-sabitiya-v-kosovo.html", "text": "Сръбският президент Александър Вучич има намерение да обсъди с руския си колега Владимир Путин последните събития в Косово, предава  ТАСС \r\nСръбският президент Александър Вучич на следващата среща с руския президент Владимир Путин възнамерява да обсъди положението в Косово и Метохия и да поиска подкрепата му. Той каза това в събота, като отговори на въпроси на журналисти. \r\n\"Ние сме уведомили днес за ситуацията посланика на Руската федерация, както и посланика на САЩ и други посланици. След два дни ще се срещна с президента Путин, ще говорим за всички важни въпроси за Сърбия, разбира се, приоритет ще бъде ситуацията в Косово и Метохия. Ние ще уведоми Президентът Путин за всичко, което се случва и ние ще поискаме подкрепата му на всички международни форуми, ще поискаме неговия съвет, няма съмнение \", каза Вучич. \r\nНа въпрос дали той би искал като президента на Сирия Башар Асад, да моли Русия за военна помощ, Вучич заяви, че ще направи всичко, за да запази мира в региона. \"Бих искал Сърбия, с цялото си уважение и любов към Сирия и нейните хора, мирна страна, страна на успешна икономика, държава на бъдещето и ще направя всичко, за да съхраня мира\" - каза той. \r\nКакто вече съобщиха сръбските медии, срещата между двамата президенти  ще се състои на 2 октомври в Москва.  Юлиян Марков", "date": "2018.09.30", "title": "ТАСС: Александър Вучич има намерение да обсъди с Владимир Путин последните събития в Косово"}
{"url": "http://www.focus-news.net/news/2018/09/30/2572749/ukrinform-ukrayna-petro-poroshenko-zayavi-za-moskovska-bezizhoditsa-po-vaprosa-za-mirotvortsi-v-donbas.html", "text": "Украинският президент Петро Порошенко заяви за „московска безизходица“ по въпроса за миротворци в Донбас в реч в Националната академия за правни науки в Харков, предава  Укринформ \r\nСпоред него мнозинството от членовете на Съвета за сигурност на ООН подкрепят украинската инициатива за разполагане на мироопазващи сили в Донбас и \"Китай определено няма да бъде против него\". \r\n\"Съединените щати, Великобритания и Франция са с нас - три от петте постоянни членове на Съвета за сигурност на ООН. Има интензивен диалог с Китай, който със сигурност няма да бъде против. Само една страна е против - Руската федерация \", каза Порошенко, подчертавайки, че решението на проблема се основава на \"московската безизходица\". \r\nСпоред президента мироопазващата мисия значително ще намали риска от ескалация на военния конфликт в източната част на Украйна, както и ще попречи на доставките на оръжие от Русия и наемниците \r\n\"Когато има мироопазващ корпус, Русия ще бъде принудена да изтегли редовните военни части и миротворците ще обезоръжат незаконните въоръжени групировки, което значително ще намали риска от ескалация на мащабна война с Русия и ще спре снабдяването  на руските наемници и ще спре доставките на оръжие\", каза Порошенко. \r\nКиев търси въвеждане на мироопазващи сили на ООН в Донбас. По-рано руският президент Владимир Путин заяви, че подкрепя идеята за изпращане на мироопазваща мисия в Украйна, но това може да бъде само функция за безопасност на персонала на Организацията за сигурност и сътрудничество в Европа (ОССЕ). Киев смята, че мисията на ООН трябва да има по-широк мандат и да се намира на територията на Донбас до границата с Русия. \r\nКиев многократно обвинява Русия в намеса във вътрешните работи  на Украйна. Москва отрича това и нарича подобни обвинения неприемливи.  Юлиян Марков", "date": "2018.09.30", "title": "Укринформ (Украйна): Петро Порошенко заяви за „московска безизходица“ по въпроса за миротворци в Донбас"}
{"url": "http://www.focus-news.net/news/2018/09/30/2572750/pregled-na-mezhdunarodnite-novini-do-6-chasa-agentsiya-fokus.html", "text": "Хашим Тачи посети водоема Газивода в Северно Косово, пише албанското издание, базирано в Косово  Gazeta Express . \r\nКосовският президент Хашим Тачи посети в събота водоема Газивода в северната част на Косово. Той е бил  придружен от ръководителя на Агенцията за разузнаване в Косово (КИА) Шпенд  Маджуни, директорът на полицията в Косово Рашит Калай и министърът на финансите Бедри Хамза. \r\nОфициално службата на президента обяви, че Тачи днес в 14:00 ще се обърне към силите за сигурност на Косово (КСФ) в техните части близо до Прищина. Но онлайн медиите публикуват снимки, показващи, че Тачи посещава езерото Газивода. По-рано бе съобщено, че полицията е изпратила специалните си части на север. Косовската полиция не коментира засиленото си присъствие или посещението на Тачи. В началото на септември сръбският президент Александър Вучич посети Косово и изнесе реч там. Язовирът, който посети Вучич, също е източник на противоречия. Част от изкуственото езеро Газивода, което доставя вода на някои градове в Косово, включително части от Прищина, се намира в Сърбия, където се намира  източникът на водата. Белград и Прищина не мога да постигнат съгласие кой трябва да контролира езерото, по-голямата част от което се намира в Северно Косово, населено основно от сърби. \r\n*** Централните банки на някои европейски държави ще създадат специални канали за разплащане с Иран, предава  Anadolu Agency . \r\nИранският външен министър съобщи в петък, че централните банки на някои европейски страни са се договорили да създадат специални финансови канали за облекчаване на търговията с Иран. Министърът на външните работи Мохамад Джавад Зариф заяви, че седем национални централни банки са се съгласили да създадат специален механизъм и похвалиха усилията на Франция, Германия, Русия, Великобритания и ЕС. \r\n\"Следващата стъпка е европейските централни банки да модернизират механизма до корпоративна структура\", каза Зариф. \r\nГоворейки по държавната телевизия, иранският външен министър заяви, че установяването на механизма ще отнеме време, но че Иран ще завърши бързо своя дял. Зариф цитира ръководителят на външната политика на ЕС Федерика Могерини като заяви, че каналите ще бъдат използвани не само за търговия с Иран, но и с други бизнес партньори на Техеран. Каналите имат за цел да заобикалят едностранните санкции на САЩ срещу Иран. \r\n*** Полицията се сблъска с каталунски сепаратисти в Барселона по време на два противоположни митинга, предава  AFP . \r\nДвайсет и четири души бяха ранени и двама бяха задържани в събота по време на митинг - и контра демонстрация - в Барселона от полицията, която отдаде почит на колегите, разгърнати, за да предотвратят референдума за независимост на Каталуния през 2017 година. \r\nСепаратистите, възмутени от полицейския митинг, също организираха протести, като градските власти изчислиха, че около 3 000 души са участвали в демонстрацията на полицията и 6 000 в контрапротеста. \r\nСблъсъци избухнаха между участници в двата протеста, а полицията също атакува сепаратистите няколко пъти, след като се опитаха да прекосят защитен кордон и да хвърлят блажна боя и други предмети. \r\nДвама души бяха арестувани, съобщи каталонската полиция и 24 души бяха ранени, според медицинските служби. \r\n\"Разбира се, ние искаме да подкрепим нашите колеги, които изпълниха задължението си миналата година, за да защитят закона\", каза Даниел, 31-годишен полицай от Балеарските острови. \r\n\"Протестът е да настояваме за правата си и го правим в Барселона, защото е голям европейски град ... Ние не дойдохме тук, за да провокираме\", добави той. \r\n*** Мъж е загинал при свада в мигрантски лагер близо до Атина, пише електронното издание на гръцкия вестник  Kathimerini \r\nСкандал в мигрантския лагер в Малакаса, северно от Атина, доведе до смъртта на един човек и раняването на седем други. \r\nМъжът, убит при жестоки спорове в центъра за обработка на мигранти на север от Атина, е идентифициран като 31-годишен сирийски гражданин. \r\nПолицейски източници потвърдиха, че човекът е починал от тежки наранявания на главата, вероятно претърпени по време на скандал, според твърденията между съперничещи групи от сирийски и афганистански жители в лагера. \r\nНе се потвърждават  съобщения за втори загинал, но от полицията съобщиха, че седем души са били ранени при инцидента, вместо осем, както се съобщаваше първоначално и се лекуват в болница в центъра на Атина. \r\nНе е ясно какво предизвика свадата, въпреки че насилието в лагери на мигранти, където ресурсите са оскъдни, а условията лоши  не са редки, пише изданието. \r\n*** Циклонът „Зорбас“ причини сериозни проблеми в южната част на полуостров Пелопонес, съобщава гръцката редакция на телевизионния канал  CNN . \r\nСредиземноморския циклон Зорбас предизвика бурни ветрове и силни валежи, като първите проблеми започнаха в южната част на  Пелопонес и особено в префектурите на Месиния и Лакония. Там огромни вълни причиняват бедствия в крайбрежните райони, както пише  meteo.gr .  Дори в Атика има силни валежи, но за момента не са наблюдавани сериозни проблеми - с изключение на прекъсванията на електрозахранването в Палини, Зубери и Артемида. Както смятат метеоролозите, не е изключено интензивните метеорологични явления да продължат няколко часа. Ограниченията за пътуване в засегнатите райони остават в сила. Силните бури затрудняват движението, особено където има залети пътни платна. \r\n*** Македонската Държавна избирателна  комисия (ДИК )съобщи данни за активността през днешния ден в чужбина и в другите места, където днес се гласува – затвори, болници и по домовете, предава  Македонската информационна агенция (МИА) . \r\nДо 17 часа са гласували 985 македонски граждани в чужбина или 36.56% до 17 часа македонско време (18 часа българско), като в данните не са включени гласуващите в САЩ, Канада и Великобритания (общо пет избирателни секции), където гласуването продължава до 19 часа местно време. \r\nДо 17 часа гласувалите в затворите, където са били отворени 13 секции са общо 1 008, което представлява 64.99% избирателна активност. \r\nСпоред  данните от общинските избирателни комисии по домовете си са гласували 1 520 болни или трудноподвижни лица от записалите се  1 859, но това гласуване все още продължава, докато всички, заявили желание да гласуват успеят да упражнят правото си на глас. \r\nДо този момент в ДИК са постъпили три жалби за защита на личното избирателно право, но и трите са отхвърлени. \r\nДанните от гласуването и избирателната активност към 19 часа местно време ДИК ще обяви в хода на утрешния ден. \r\n*** Броят на загиналите в резултат на мощното земетресение в Индонезия и последвалото го цунами може да достигне хиляди, съобщи вицепрезидентът на Индонезия Юсуф Калла на заседание на извънредния щаб по провеждане на спасителната операция, оглавен от него, предава  TACC . \r\nСпоред него \"няма връзка с някои райони, така че общият брой на жертвите може да бъде няколко хиляди.\" По-конкретно става дума  за района на Дунгала, където има най-малко 300 хиляди души и където се намира епицентърът на земетресението. Според последните данни само в град Палу броят на жертвите се приближава до 400, като повече от 540 души са ранени, други 29 са в неизвестност. \r\nСпоред новинарския портал \"Детик\" президентът на страната Джоко Видодо ще пристигне в град Палу (административен център на провинция Централен Сулавеси) в неделя. \r\nПървите трусове с магнитуд от 7,4 бяха регистрирани в петък. Официалният представител на Националната агенция за превенция на катастрофите Сутопо Нугрохо съобщи, че първият ден е имало над 130 вторични труса, някои с магнитуд  5,2. В резултат на земетресението е възникнала  вълна цунами, височината на която достигна два метра. \r\n*** Около 14 хиляди души излязоха по улиците в събота в Хамбург, Германия, да вземат участие в демонстрация под надслов \"Заедно срещу расизма\". В същото време организаторите очакваха да участват в кампанията около 30-35 000 души, пише немският вестник   Die Zeit , цитиран от  TACC . \r\nСпоред изданието повече от 450 обществени организации са подкрепили демонстрацията. Демонстрантите поискаха да се забрани депортирането на имигранти от Германия, да се гарантира безопасността на миграционни пътища, както и на правото на защита и подслон за бежанците. Протестиращите също така подчертаха необходимостта от оставката на министъра на вътрешните работи на Германия, Хорст Зеехофер, както и разпускане на Федералната служба за защита на Конституцията (действаща като контраразузнаване). \r\nНапоследък  правителството е остро критикувано  в светлината на събитията в град Кемниц, където мигранти убиха местен жител. Това предизвика масови митинги на ксенофоби и скандал с бившия шеф на разузнаването Ханс-Георг Маасен, който се е срещал с представители на дясната популистка партия \"Алтернативи за Германия \"и им давал съвети как да избегнат проблеми със закона поради своята антимигрантска реторика. \r\n*** САЩ заявяват готовност да блокират по море Русия при необходимост, предава  Washington Examiner . \r\nСАЩ могат, ако е необходимо, да организират морска блокада на Русия, за да предотвратят доставките на енергийни ресурси за страните от Близкия изток. Това изявление беше направено от министъра на вътрешните работи на САЩ  Райън Зинк, който се изказва по време на индустриално събитие в американския град Питсбърг. \r\n\"Имаме възможност, благодарение на Военноморските сили, да гарантираме, че морските линии на комуникация ще останат отворени и да предприемем  действия така, че  руските енергийни ресурси да не излизат на пазара\", - каза Зинк. \r\nОсвен това министърът каза, че единственият източник на доходи за руската икономика е продажбата на енергийни ресурси. Русия провежда такава активна политика в Близкия изток, защото иска да продава там нефта и газа, както го прави в Европа, обясни той. \r\nЗинк също така отбеляза, че положението с Иран е много подобно на ситуацията с Русия, заявявайки, че има две възможности за разрешаване на тези въпроси. \r\n\"Има една военна опция, която аз бих предпочел да не използвам и има икономическа възможност, която е да се окаже натиск и да стесним пазара им на енергоресурси. Ние сме в състояние да направи това, тъй като Съединените щати - .. е най-големият производител на нефт и газ\", - обобщи Зинк. Сръбският президент Александър Вучич има намерение да обсъди с руския си колега Владимир Путин последните събития в Косово, предава  ТАСС \r\nСръбският президент Александър Вучич на следващата среща с руския президент Владимир Путин възнамерява да обсъди положението в Косово и Метохия и да поиска подкрепата му. Той каза това в събота, като отговори на въпроси на журналисти. \r\n\"Ние сме уведомили днес за ситуацията посланика на Руската федерация, както и посланика на САЩ и други посланици. След два дни ще се срещна с президента Путин, ще говорим за всички важни въпроси за Сърбия, разбира се, приоритет ще бъде ситуацията в Косово и Метохия. Ние ще уведоми Президентът Путин за всичко, което се случва и ние ще поискаме подкрепата му на всички международни форуми, ще поискаме неговия съвет, няма съмнение \", каза Вучич. \r\nНа въпрос дали той би искал като президента на Сирия Башар Асад, да моли Русия за военна помощ, Вучич заяви, че ще направи всичко, за да запази мира в региона. \"Бих искал Сърбия, с цялото си уважение и любов към Сирия и нейните хора, мирна страна, страна на успешна икономика, държава на бъдещето и ще направя всичко, за да съхраня мира\" - каза той. \r\nКакто вече съобщиха сръбските медии, срещата между двамата президенти  ще се състои на 2 октомври в Москва.", "date": "2018.09.30", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/30/2572751/rekordnite-712-kilograma-heroin-sa-zadarzhani-na-gkpp-kapitan-andreevo-obzor.html", "text": "Рекордните 712 килограма хероин на стойност над 46 млн. лв. бяха задържани на граничния пункт „Капитан Андреево”. Това е най-голямата пратка хероин, която изобщо е задържана в България досега. Наркотикът е открит в два ТИР-а, превозващи строителни материали от Иран за Австрия. Пратката е заловена в два поредни дни в камиони, пътуващи по един и същи маршрут, с 10 часа разлика. И в двата ТИР-а дрогата е била скрита по идентичен начин - опакован и поставен между самите плоскости, които са били плътно слепени една до друга. \r\nПлоскостите са били групирани в палети. Така рентгенът би дал индикации, но трудно би засякъл дрогата. Камионите били подложени на проверка по метода анализ на риска. В единия ТИР са намерени 347 кг хероин, а в другия - 365 кг хероин. \r\nЛипсват данни за наркоканал, съобщиха разследващите. Двамата шофьори иранци са задържани за 72 часа. Предстои Окръжната прокуратура в Хасково да поиска постоянна мярка за неотклонение „задържане под стража“. За пренасяне на хероин или изобщо наркотици в особено големи размери, какъвто е случаят, законът предвижда затвор от 15 до 20 години. \r\n„Най-вероятно става въпрос за транзитен превоз на наркотичното вещество. Определено България има сериозни постижения в борбата против наркотрафика, България винаги географски е стояла на един от пътищата на трафика на наркотици така, че е съвсем нормално, когато полагаме усилия да задържаме и големи количества“, така вътрешният министър Младен Маринов коментира случая.", "date": "2018.09.30", "title": "Рекордните 712 килограма хероин са задържани на ГКПП „Капитан Андреево“ (ОБЗОР)"}
{"url": "http://www.focus-news.net/news/2018/09/30/2572752/nova-makedoniya-balkanite-sa-v-kalkulatsiite-na-taynata-diplomatsiya-v-nyu-york.html", "text": "Балканите са в калкулациите на тайната дипломация в Ню Йорк, пише македонският вестник  “Нова Македония“ \r\nИнформацията, че представители на петте постоянни членки на Съвета за сигурност на ООН в един нюйоркски хотел неофициално са преговаряли за решаване на няколкото актуални световни политически точки, сред които и Балканите, предизвикаха внимание при анализаторите в региона, които смятат, че нещата все още биха могли да станат интересни. \r\nБританската телевизия  Sky News в интервю с британския външен министър Джеръми Хънт предава изявление, в което се отбелязва, че на среща с ръководителя на руската дипломация Сергей Лавров е разговарял около инцидента в Солсбери. \r\nХънт каза, че Москва има голямо влияние в света и подчерта, че те (руснаците) трябва да разберат, че с такова поведение няма да има място за държавата в международната област. \r\nВеднага след това руската информационна агенция \"Сптуник\" в свой собствен текст на тази тема опроверга изявлението на Хънт същевременно подчерта, че ставало дума за среща между двамата министри в САЩ и тя не е била на официално и държавнически ниво, а ставало дума за частен разговор. \r\nБелградското списание \"Сърбия Данас\" в своя анализ на събитието информира, че неофициалната среща е протекла на ниво министри на външните работи, а на една маса са седнали генералния секретар на ООН Антонио Гутерищ, министрите на външните работи на САЩ Майк Помпео, на Русия Сергей Лавров, на Великобритания, Джеръми Хънт, френския министър Жан-Ив Льо Дриан и Ван И, първият дипломат в Китай. \r\nСписанието отбелязва, че онези теми, за които е било дискутирано са преодоляването на ситуацията в Сирия, свързана с инцидентите с руските самолети, нови политически сътресения, свързани с иранската ядрена програма и ситуацията в света с преглед на Балканите. \r\nВ своя рубрика на тази тема журналиста Мирче Адамчевски пише, че за тази среща имаше малко информация, и ако не беше интервю на Джеръми Хънт нямаше да знаем, че той е имал среща със Сергей Лавров с \"открит обмен на мнения\". \r\n\"Случайно или не известно време преди да достигнат тези новини и опровержение от руска страна бе съобщено в социалната мрежа „Туитър“, че на срещата с Гутериш са били обсъдени въпросите за неразпространение и контрол върху въоръженията, ситуацията в Сирия, в Йемен, Либия и на Балканите. Въпреки че за Сирия, Йемен и Либия наистина има нужда да се говори с оглед на въоръжените действия в тези държави, изненадващо поставянето на дневен ред на Балканите\", пише Адамчевски. \r\nТой пита какво се случва на Балканите, че първите дипломати на великите сили са седнали да го обсъждат? \r\nАдамчевски в статията си заявява, че първо не е известно кой е поставил Балканите в дневния ред на тази среща. \r\nЖурналистът в своя преглед изброява няколко възможни теми за балканската дискусия, които, според него, се вземат предвид - ситуацията в Македония, изборите в Босна и Херцеговина, насрочени на 7 октомври, но и отношенията между Сърбия и Косово. \r\nАдамчевски прогнозира, че вероятно нещата са отишли до точката, от която няма връщане и изисква вземане на решения, трудни, но които ще донесат мир, или точка, което може да означава съществуване на замразен конфликт още дълги години. \r\n„Каквото и да беше казано в Ню Йорк, това показва, че нещата на Балканите са все още интересни и несигурни. Разговорите на външните министри на суперсилите на една маса не са напразни. Но за кого все още трябва да разберем - пише той.  Юлиян Марков", "date": "2018.09.30", "title": "„Нова Македония“: Балканите са в калкулациите на тайната дипломация в Ню Йорк"}
{"url": "http://www.focus-news.net/news/2018/09/30/2572748/tass-registrirani-sa-poveche-ot-170-vtorichni-trusa-sled-silnoto-zemetresenie-na-ostrov-sulavesi.html", "text": "На остров Сулавеси са регистрирани повече от 170 вторични труса, след като  вечерта на 28 септември беше регистрирано разрушително земетресение с магнитуд 7.4. Това бе обявено в неделя от официалния представител на Националната агенция за превенция на природните бедствия, Сутопо Нугрохо, цитиран от  TACC \r\nСпоред него \"повтарящи се автършокове с различен магнитуд, понякога по-голям от пет“ са били отчетени. Той също така отбеляза, че все още не е възможно да се установи комуникация с някои райони, включително Дунгала, където живеят най-малко 300 хиляди души и където се намира епицентърът на земетресението. Представителят на агенцията също заяви, че и \"на втория ден не успяват да възстановят електроенергията и комуникациите\". \r\nСпоред последните данни само град Палу(административния център на провинция Централен Сулавеси) смъртността надхвърля 400 души, над 540 души са били ранени. Силното земетресение предизвика цунами, височината на вълните, на което надхвърлиха три метра. \r\nВъпреки това, местните власти 30 минути след първите трусове, отмениха заплахата от цунами, тъй като инструментите не успяха да установят приближаващата стихия. По това време на една от крайбрежните улици на града е имало  няколкостотин местни жители, които са се готвели да празнуват националния празник. Съдбата им все още не е известна, признават спасителите. \r\nМинистърът на транспорта на страната Буди Кария Сумади заяви, че в неделя международното летище в Палу, което беше затворено преди два дни, ще възобнови работа след частичното унищожаване на пистата и разрушаването на контролната кула. Както се очаква, в неделя в административния център, разположен на 1 500 км от столицата, ще пристигне президентът Джоко Видодо.  Юлиян Марков", "date": "2018.09.30", "title": "ТАСС: Регистрирани са повече от 170 вторични труса след силното земетресение на остров Сулавеси"}
{"url": "http://www.focus-news.net/news/2018/09/30/2572746/voa-narastva-naprezhenieto-v-kosovo-okolo-vazmozhna-razmyana-na-teritorii-sas-sarbiya.html", "text": "Нараства напрежението в Косово около възможна размяна на територии със Сърбия, пише на страницата на радио  The Voice of America . \r\nРазпалва се напрежението  в познат район на Балканите, след като хиляди хора излязоха на протест в събота в столицата на Косово срещу евентуална размяна  на територии с бившия военен враг Сърбия, докато сръбското правителство вдигна  войските си нащрек, след като специални части бяха изпратени в северната част на Косово. \r\nСърбия реагира, след като специалната полиция на Косово се разположи в район около косовската страна на стратегическото езеро Газивода, заяви Марко Джурич, директор на Канцеларията на Сърбия за Косово и Метохия. \r\nКосовският президент Хашим Тачи посети района край границата със Сърбия в събота, ход, който временно пренасочи вниманието от големия опозиционен протест в Прищина. В района бяха изпратени сили за сигурност за охрана на президента, каза косовската полиция. \r\nДжурич заяви, че специалните войски не трябва да бъдат разполагани в Северно Косово, където е съсредоточено етническото малцинствено население в страната. Сръбските медии заявиха, че Белград се е оплакал пред генералния секретар на НАТО Йенс Столтенберг. \r\nПрезидентът Александър Вучич, съюзник на Русия на Балканите, предупреди по време на пресконференция по-късно в събота, че Сърбия няма да допусне насилие срещу сръбското малцинство в Косово. \r\nЗапитан дали ще потърси помощ от Русия, както е направил сирийският президент Башар Асад, Вучич отговори, че ще потърси съвет, но не и военна помощ от президента Владимир Путин по време на предстоящо посещение в Москва. \r\n\"Не бих искал да видя големите световни конфликти да се случват на наша територия\", каза Вучич. \r\nСърбия не признава декларацията за независимост на Косово през 2008 г., но правителствата им са преминали през преговори в Европейския съюз в продължение на седем години. Двете страни са казали, че трябва да нормализират отношенията като предпоставка за членство в ЕС. \r\nТачи заяви, че \"корекция на границите\" може да бъде част от дискусиите. Някои сръбски официални лица предложиха обмен на територии, който  да помогне за прекратяване на спора. \r\nЕдна идея, която се появи от политици в двете страни, включва обмен на преобладаващо етническа албанска Прешевска  долина в южна Сърбия с населените от сърби северни части на Косово. Идеята обаче е изправена пред опозиция от страна на Германия и други държави от ЕС, които са заявили, че се опасяват, че търговията между Косово и Сърбия може да предизвика искания за ревизии на територията в други части на нестабилните Балкани. \r\nХиляди поддръжници на опозиционната партия „Самоопределение“ в Косово протестираха мирно в столицата Прищина в събота срещу евентуална промяна на границите. Протестиращите държаха национални албански знамена. \r\nЛидерът на опозицията Албин Курти каза, че смята, че Тачи е сътрудник на Сърбия и призова за нови избори.\"Този грандиозен протест е нашият отговор на сделките на Тачи и Вучич\", каза Курти. \r\nТачи отхвърли както ревизиите на границите, основани на етническа принадлежност, така и евентуалната търговия със земя. Но той не е изяснил как Сърбия би могла да бъде убедена да предаде долината Прешево без нещо в замяна. \r\nПреди три седмици сръбският лидер Вучич посети същият язовир в Северно Косово, където Тачи пътува до събота. \r\nМиротворците, водени от НАТО в Косово, сила, известна като КФОР, призоваха за спокойствие и сдържаност. Те заявиха, че ще продължат да наблюдават ситуацията по границата между Сърбия и Косово с патрули и хеликоптери. \r\nКабинетът на Тачи излезе с изявление, потвърждаващо посещението му на граничен пункт и езерото. \r\n\"През уикендите държавният глава обикновено посещава косовските красиви места\", се казва в изявлението. \r\nПравителствата в Прищина и Белград заявиха, че се надяват, че преговорите с посредничеството на ЕС да доведат до правно обвързващо споразумение. \r\n\"Разговорите [със Сърбия], които продължават, ще бъдат за мир и стабилност\", каза Тачи в събота.  Юлиян Марков", "date": "2018.09.30", "title": "VOA: Нараства напрежението в Косово около възможна размяна на територии със Сърбия"}
{"url": "http://www.focus-news.net/news/2018/09/30/2572754/predstoyashti-mezhdunarodni-sabitiya-za-30-septemvri-agentsiya-fokus.html", "text": "В Македония ще бъде проведен референдум за смяна на името на страната. \r\n***  Продължава преминаването на средиземноморския ураган „Зорбас“, който се очаква да удари Егейско море и Турция. \r\n***  Консервативната партия на Великобритания ще проведе ежегодната си конференция. \r\n***  Канцлерът на Германия Ангела Меркел ще участва в предизборната кампания заедно с баварския премиер Маркус Зьодер преди изборите в провинция Бавария на 14 октомври. \r\n***  Френският министър на външните работи Жан-Ив Льо Дриан ще проведе разговори със своя турски колега Мевлют Чавушоглу. \r\n***  Парламентарни избори в автономния регион на Иракски Кюрдистан. \r\n***  Телевизионен дебат преди първия рунд на президентските избори в Бразилия. \r\n***", "date": "2018.09.30", "title": "Предстоящи международни събития за 30 септември (Агенция \"Фокус\")"}
{"url": "http://www.focus-news.net/news/2018/09/30/2572756/predstoyashti-sabitiya-v-stranata-za-30-septemvri-agentsiya-fokus.html", "text": "*** \r\nВ парка „Заимов” за трета поредна година ще се проведе „Национален Фермерски Фестивал”. \r\n*** \r\nОт 19.00 часа в зала „България“ ще се проведе концерт на Софийската филхармония и оркестъра на грaд Нинбо (Китай). \r\n*** \r\nОт 20.00 часа в Sofia Live Club ще се състои първия клубен концерт на BG VINTAGE. \r\n*** \r\nОт 12.00 часа на поляната пред мандрата в село Мало Бучино ще се проведе ежегодния Празник на сламата.  \r\n*** \r\nОт 10.00 часа от спортната зала „Тритоник скрийм ще тръгне велоразходката, посветена на Световния ден на туризма. \r\n*** \r\nОт 10.00 часа на пл. „Саранск“ ще се проведе заключителния етап и закриването на „Дефиле на духовите оркестри и мажоретни състави“. \r\n*** \r\nОт 9.30 часа от поляната с вишката над Аладжа манастир ще стартира четвърто издание на „Зелен маратон“ – благотворително състезание за всички почитатели на планинското колоездене и горското бягане във Варна.  \r\n*** \r\nС водосвет след светата литургия в храм  „Св. Атанасий''  след 10.00 часа ще бъде открита новата учебна година за неделното училище и школите по изкуства. \r\n***  \r\nОт 18.30 часа в  МДТ „К .Кисимов“  ще се проведе гала концерт и награждаване на призьорите в „Сребърна Янтра“. \r\n***  \r\nВ  Регионална библиотека „П. Р. Славейков“ тече Трета работна среща на партньорите в проект „G-book”, участват партньори от университети и обществени библиотеки от Италия, Франция, Испания, Ирландия и Босна и Херцеговина. \r\n*** \r\nОт 19.00 часа ще започне концерт-спектакъл  на студентският ансамбъл към ЮЗУ „Неофит Рилски“, с който ще бъде закрито тазгодишното издание на Международния фолклорен фестивал „Фолклорни пътеки“ в село Брезница.  \r\n*** \r\nОт 11.00 часа в Държавен куклен театър „Дора Габе“ ще се състои Кукления спектакъл „Приказка за Ох“. \r\n*** \r\nОт 9.00 часа от паркинга на общинския драматичен театър Туристическо дружество „Осогово” организира велосипеден поход до Босилеград. \r\n*** \r\nОт 9.30 часа в спортната зала на СКТМ „Родопи“ в Момчилград ще се проведе Национален турнир по тенис на маса „Млад олимпиец“ за купата на България. \r\n*** \r\nОт 10.00 часа на Младежкия център край Гребната база продължава фестивалът на спорта и изкуствата. \r\n*** \r\nОт 17.30 часа в парк Ружа\" ще се състои концерт на смесен хор при храм \"Свети Възнесение Господне\" с диригент Дорис Хофман, част от фестивала \"Музика в парка\". \r\n*** \r\nОт 13.00 часа, на улица „Александър Божинов“ ще се проведе церемония „първа копка”, с която ще стартират ремонтните дейности свързани с реконструкция и рехабилитация на вътрешно-преносната мрежа на улиците: “Александър Божинов”, “Тинтява”, “Пирин”, “Искър”, “Киряк Цанков”, комплекс “Химик” и цялото протежение на ул. “Черни връх” в града.   \r\n*** \r\nОт 18.00 часа на пл. „Алеко“ ще бъде закрит празникът „Свищовски лозници“.   \r\n*** \r\nОт 11.00 часа Куклен театър – Сливен ще зарадва своите малки и големи приятели с най –новия си спектакъл „Бяла приказка“.   \r\n*** \r\nОт 17.00 часа в смолянския храм „Покров Богородичен“ ще бъде отслужена  празнична Вечерня с Петохлебие по повод храмовия празник, който ще бъде отбелязан на 1 октомври.  \r\n*** \r\nОт 8.00 часа от паркинга на Болница „Тракия“ ще тръгне поход по повод Световния ден на ходенето.  \r\n*** \r\nОт 10.00 часа в спортна зала „Иван Вазов“ ще се проведе Турнир по тенис на маса, част от програмата Деня на Стара Загора.  \r\n*** \r\nОт 11.00 часа в Кукления театър ще бъде представена постановката „Котаракът в чизми“ по Шарл Перо. \r\n*** \r\nОт 11.00 часа в парк „Артилерийски“ (при лошо време Младежки дом) ще се проведе „В сърцето на Тракия“ - национален фолклорен танцов фестивал на любителски формации.            \r\n*** \r\nОт 17.00 часа на площада в кв. „Железник“ ще се състои „Стара Загора – град на мечтите“ –  празник по повод Деня на възрастните хора.                     \r\n***   \r\nВ село Острец ще се проведе VIII Фестивал за народно творчество „Сребърни пафти“.   \r\n*** \r\nОт 10.00 часа в парка между сградите на Общината и библиотеката ще се проведе кулинарна – изложба базар, част от програмата на Карнавала на плодородието. \r\n*** \r\nОт 13.00 часа в залата на РУ-Шумен директорът на ОДМВР-Шумен ст. комисар Ялчън Расим и Владимир Колев, прокурор от Районна прокуратура – Шумен ще предоставят информация за разкрити и задържани извършители на телефонни измами.", "date": "2018.09.30", "title": "Предстоящи събития в страната за 30 септември (Агенция „Фокус“)"}
{"url": "http://www.focus-news.net/news/2018/09/30/2572741/tass-buryata-zorbas-nanasya-tezhki-porazheniya-na-poluostrov-pelopones.html", "text": "Бурята „Зорбас“ нанася тежки поражения на полуостров Пелопонес, пише гръцкият вестник  Naftemporiki , цитиран от  TACC . \r\nСредиземноморският бурен циклон, който мина в крайбрежните и централните райони на гръцкия полуостров Пелопонес в събота, причини големи щети на инфраструктурата на пристанищата, пътищата, селищата и селскостопанските култури. Това съобщи вестникът, позовавайки се на информация, получена от кметовете на населените места на полуострова и противопожарната служба. \r\nСпоред вестника щетите от бедствието са толкова значителни, че губернаторът на  Пелопонес Петрос Татулис ще се обърне към централните власти в неделя, за да бъде обявено извънредно положение на целия полуостров. \r\nЗаместник-губернаторът Ангелос Папангелопулос съобщи, че циклонът, придружен от бурни ветрове и силни дъждове, препълни речните корита и реките, излязоха  от бреговете и заляха къщи в районите Коринтия и Арголида. В градовете Аргос и Нафплион редица улици бяха наводнени, автомобили бяха покрити с кал, някои жители на тези селища трябваше да бъдат евакуирани спешно. Големи щети са причинени на селскостопански култури, главно на маслинови горички, което  ще засегне местното производство на зехтин. \r\nВластите затвориха трафика по един от участъците на новата магистрала за Атина - Коринт поради падането на камъни по пътното платно, донесени от  мощните  дъждовни потоци. Полицията пренасочва движението. Трафикът по магистралата Патра-Коринт в посока Атина също беше прекъснат и водачите бяха пренасочени към столицата по магистрала „Олимпияс“. \r\nВ района на град Вело (район Коринтия) движението на електрически влакове е спряно поради блокиране на железопътните линии с камъни и наноси. Докато проблемът не бъде премахнат, пътниците се транспортират с автобуси. За да се елиминират последиците от свлачищата са привлечени звена на инженерните войски. \r\nЦиклонът достигна района на Атика и столицата Атина, където бяха регистрирании проблеми с наводнени  къщи и подлези. В Атина в събота вечер преминаването по крайбрежния път към Посейдонос беше затворено в двете посоки, което създаде огромни трудности за шофьорите. Противопожарната служба е викана  стотици пъти за изпомпване на вода и почистване на улиците от дървета, съборени от вятъра. \r\nТретия ден поради бурята фериботи и други кораби не напускат морските пристанища на Атина - Пирея, Рафина и Лавриона и комуникацията на континентална Гърция с островите в Егейско море е прекъсната. Забранено е излизането на кораби и в Сароническия залив, тъй като вятърът надува със сила до 10 по скалата на Бофорт. Бреговете на Рио-Антирио в близост до пристанищния град Патра и от пристанището на Килини в западната част на полуостров Пелопонес до островите Закинтос и Кефалония в Йонийско море също са затворени. \r\nКакто се очакваше, в неделя циклонът ще продължи да застрашава столичния район на Атика и на близкия остров Евия, където в събота също има  редица наводнени къщи и след това ще се премести към островите в Егейско море.  Юлиян Марков", "date": "2018.09.30", "title": "ТАСС: Бурята „Зорбас“ нанася тежки поражения на полуостров Пелопонес"}
{"url": "http://www.focus-news.net/news/2018/09/30/2572755/aktualna-patna-obstanovka.html", "text": "Информация за състоянието на републиканските пътища за 30 септември, предоставена от  Агенция „Пътна инфраструктура“ . І. Метеорологична обстановка: \r\nНа 30.09.2018 г. ще преобладава облачно време. В югоизточната половина от страната ще има валежи от дъжд, значителни в централните и източните части на Южна България. Ще духа слаб, в Източна България – до умерен вятър от изток-североизток. Минималните температури ще са предимно между 7° и 12°, а максималните ще са от 16° - 18° на места в Северна България до 10° - 12° в южните райони от страната. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\nОбласт Стара Загора: \r\nВременно движението в участъка  Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради неравности на пътната настилка. Срок до 20.12.2018 г. \r\nОбласт Сливен: \r\nДвижението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 03.10.2018 г. \r\nВъвежда се реверсивно движение от км 6+970 до км 11+850 – обособяват се две ленти за движение в посока Варна и една лента в посока София за периода до 10:00 часа на 30.09.2018 г. От 10:00 часа на 30.09.2018 г. до 10:00 часа на 01.10.2018 г. се обособяват две ленти за движение в посока София и една лента в посока Варна. Скоростта на движение е ограничена до 50 км/ч. Срок 01.10.2018 г. \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: \r\nОбласт Хасково: \r\nДвижението по АМ „Марица“ в посока Пловдив в района на с. Капитан Андреево в участъка от км 115+326 до км 115+160 се осъществява в една лента поради изпълнението на строително – монтажни работи за изграждане на пътни връзки към търговски крайпътен комплекс. Затворена за движение е  външната активна пътна лента. Движението се осъществява в изпреварващата лента. Водачите да се движат с повишено внимание и съобразена скорост при спазване на въведените ограничения и поставената пътна сигнализация. Срок до 17.00 часа на 01.10.2018 г. \r\nАМ „Черно море“:  \r\nобласт Варна: Движението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nВременно движението в участъка Долна Вереница - Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 01.10.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nОбласт Благоевград: \r\nДвижението по път I-1 /E-79/ Благоевград – Кресна в участъка от изхода от гр. Благоевград до пътен възел Брежани от км 364+000 до км 380+000, се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 30.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Плевен:  \r\nДвижението в участъка пътна връзка НХК – Плевен от км 97+000 до км 98+600 се осъществява с повишено внимание поради изсичане на храсти и млада гора и ръчно косене. Срок до 01.10.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението в участъка от км 446+000 до км 448+000 в урбанизираната територия на Карнобат се осъществява в една лента на определени участъци поради частични ремонтни дейности на асфалтовата настилка. Участъкът е сигнализирана с пътни знаци. Срок до 06.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка от км 223+495 до км 223+983 в района на месността „Лахана“, землище гр. Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 17.00 ч. на 09.10.2018 г. ІV. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II -73: Движение в една лента последователно ляво и дясно  по път II-73 от км 45+000 до км 49+000 в участъка- границата с  ОПУ Шумен – Камчия, поради ремонтни дейности по асфалтовата настилка.. Движението се извършва с повишено внимание и съобразена скорост. Участъка в ремонт е сигнализиран с пътни знаци и конуси. Срок до 05.10.2018 г. \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 0+000 до км 15+000 в участъка Лозарево – Чубра се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1306: Движението по път III-1306 Сухаче – Габаре от км 30+000 до км 35+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 01.10.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание, поради извършване на частични ремонти на асфалтовата настилка. Сигнализирано с пътни знаци. Срок до 05.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 30.09.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 01.10.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-402: Движението по път III-402 Сопот – Старо село от км 0+000 до км 6+000  се осъществява с повишено внимание поради ремонт на малки съоръжения и почистване на окопи. Водачите да се движат със съобразена скорост. Срок до 10.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът III-812: Временно движението по път ІІІ-812 Спанчевци - Долно Озирово на територията на гр. Вършец от км 13+816 до км 13+938 е ограничено поради реконструкция на водопроводна и улична инфраструктура. Участъкът e сигнализиран с пътни знаци. Обходен маршрут: по ул. „Тодорини кукли“. Срок до 11.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 01.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 28.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 04.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 04.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 04.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движение по път ІІ-86 гр. Смолян – с. Средногорци от км 108+350 до км 109+620 (срутище при км 109+450 - разклон за с. Тикале) се регулира със светофарна уредба, а скоростта е ограничена до 20 км/ч от км 109+370 до км 109+570. Трафикът се осъществява в една /дясната/ пътна лента в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В оставалото време движението е ограничено за всички МПС поради срутена скална маса на пътното платно. Участъкът е сигнализиран с пътни знаци.  \r\nОбходни маршрути:  \r\n- за автомобили с маса под 12 т - Смолян – Влахово – общински път SML3274 (ІІ-86, Смолян – Търън) Влахово – Кокорково – Орешица – новоизграден обходен път – общински път SML3251 (ІІ-86, Смолян - Търън) – Тикале и отсечката от републикански път ІІ-86 с. Търън – с. Средногорци и обратно;  \r\n- за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 05.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.09.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nССТ: Движението по южното платно /посока Ботевград/ на Северната скоростна тангента /ССТ/ от пътен възел Западна дъга /км 0+000/ до пътен възел Ботевградско шосе /км 9+200/ е ограничено поради ремонтни дейности. Движението се пренасочва по път II-18 /Софийски околовръстен път/. Срок 07.10.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на републиката от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок до 07.10.2018 г. за времевия интервал от 08:00 ч. до 18:00 ч. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.30", "title": "Актуална пътна обстановка"}
{"url": "http://www.focus-news.net/news/2018/09/30/2572757/nimh-dnes-shte-preobladava-oblachno-vreme-valezhi-shte-ima-v-tsentralnite-i-iztochnite-chasti-na-yuzhna-balgariya.html", "text": "Под влияние на преминаващ южно от България средиземноморски циклон, днес ще преобладава облачно време. В югоизточната половина от страната ще има валежи от дъжд, значителни в централните и източните части на Южна България. Атмосферното налягане ще се повиши и ще е малко по-високо от средното за месеца. Ще духа слаб до умерен, в Източна България – временно силен вятър от изток-североизток. Максималните температури ще са от 16° - 18° на места в Северна България до 10° - 12° в южните райони от страната. Такава е прогнозата на Националния институт по метеорология и хидрдология (НИМХ) при БАН, съобщи за  Агенция „Фокус“  дежурният синоптик Евгения Егова. \r\nПо Черноморието ще бъде предимно облачно, ветровито и с валежи от дъжд, значителни - по южното крайбрежие. Ще духа умерен, временно силен вятър от изток-североизток. Максималните температури ще са 16°-18°. Вълнението на морето ще бъде 3-4 бала. Температурата на морската вода е 21 -23°. \r\nВ планините няма да е подходящо за туризъм. Ще бъде облачно, дъждовно и ветровито. Значителни ще са валежите в Родопите, Странджа и Сакар. Ще духа силен и бурен вятър от източната четвърт. Максималната температура на височина 1200 метра ще е около 11°, на 2000 метра – около 5°.", "date": "2018.09.30", "title": "НИМХ: Днес ще преобладава облачно време, валежи ще има в централните и източните части на Южна България"}
{"url": "http://www.focus-news.net/news/2018/09/30/2572758/gazeta-express-ramush-haradinay-blagodari-na-protestirashtite-koito-se-protivopostaviha-na-ideyata-na-hashim-tachi-za-korektsiya-na-granitsata.html", "text": "Министър-председателят на Косово Рамуш Харадинай повтори позицията си, че е против идеята на президента на страната Хашим Тачи за корекция на границата със Сърбия, предава базираното в Прищина албанско електронно издание  Gazeta Express . \r\nХарадинай заяви, че границите на Косово са тези, признати на 17 февруари 2008 година, и бъдещето на страната не може да бъде изградено чрез нарушаване на територията ѝ и правене на компромиси. Той също така благодари на протестиращите за, както той го нарече, нивото на култура показана по време на протестите в събота, против плана на Тачи за промяна на границите. \r\nКосовският премиер, в пост в социалната мрежа „Фейсбук“, приветства многохилядния протест в Прищина, организиран от опозиционната партия „Самоопределение“. „По време на последната ми визита в САЩ аз изпратих послание до хората на Косово, че границите на страната са тези, определени на 17 февруари 2008 година, когато Косово обяви независимост и бъдещето му не може да бъде изградено чрез заплашване на териториалната цялост и правене на компромиси“, написа Харадинай. \r\nТой също така каза, че Косово е на прав път в трансформацията на Косовските сили за сигурност в армия, добавяйки, че има подкрепата на стратегическите съюзници на Прищина.  Йонислав Дочев", "date": "2018.09.30", "title": "Gazeta Express: Рамуш Харадинай благодари на протестиращите, които се противопоставиха на идеята на Хашим Тачи за корекция на границата"}
{"url": "http://www.focus-news.net/news/2018/09/30/2572760/sofiya-natsionalen-fermerski-pazar-shte-se-provede-v-parka-zaimov.html", "text": "В парка „Заимов” за трета поредна година ще се проведе „Национален Фермерски Фестивал” организиран от „Пазари Юг” ЕАД, съвместно с „Хранкооп София” и със съдействието и подкрепата на Столична Община. Събитието се провежда по модел на големите Европейски столици, и се превръща в празник за всички жители и гости на София, съобщиха от пресцентъра на  Столична община . \r\nФестивалът се превръща в празник за софиянци и трудно побира всички производители и клиенти. Очаква се на фермерския фестивал да представят продукцията си над 120 производители на чиста храна, както и арт ателиета.  \r\nНа гостите на пазара ще се предложат редица продукти със сезонни вкусове и аромати, изобилие от сезонни плодове и зеленчуци, няколко вида хляб с квас, мед и пчелни продукти от различни краища на страната, сиропи, богат избор на сладка и лютеници, билки, подправки, разнообразни млечни продукти и още много вкусни предложения от градините на производителите. На фестивала ще се представят работилници за ръчно направени сувенири, сапуни и козметика, ще има музика и добро настроение за всички. \r\nНад 10 000 посетители се очаква да се насладят на традиционния български вкус и традиции. Засиленият интерес към автентичните български земеделски продукти привлича стотици софиянци на фермерските пазари. Популярността на тези пазари расте, а клиентите търсят директния контакт с производителя.", "date": "2018.09.30", "title": "София: Национален фермерски пазар ще се проведе в парка „Заимов“"}
{"url": "http://www.focus-news.net/news/2018/09/30/2572759/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kalotina-natovaren-e-i-na-punktovete-po-granitsite-s-turtsiya-i-rumaniya.html", "text": "Изключително интензивен е трафикът за товарни автомобили на изход на ГКПП „Калотина“, натоварен е и на пунктовете по границите с Турция и Румъния. Това съобщиха за  Агенция „Фокус“  от ГД „Гранична полиция“. На българо-турската граница трафикът е силно интензивен на граничен контролно-пропускателен пункт „Капитан Андреево“ и ГКПП „Лесово“ за товарни автомобили на изход. На българо-румънската граница трафикът е силно интензивен на граничен контролно-пропускателен пункт „Дунав мост - Видин“ и ГКПП „Русе“ за товарни автомобили на изход.  \r\nНормален е трафикът на всички пунктове по границите с Македония и Гърция.", "date": "2018.09.30", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Калотина“, натоварен е и на пунктовете по границите с Турция и Румъния"}
{"url": "http://www.focus-news.net/news/2018/09/30/2572761/sofiya-vavezhda-se-vremenna-organizatsiya-na-dvizhenieto-za-provezhdane-na-meropriyatie-sas-sporten-i-interaktiven-harakter.html", "text": "Въвежда се временна организация на движението за провеждане на мероприятие със спортен и интерактивен характер на 30 септември. Това съобщиха от пресцентъра на  Столична Община . \r\nДо 19.00 часа се забранява влизането на пътни превозни средства в двете посоки по бул. „Черни връх” между бул. „Арсеналски” и бул. „Джеймс Баучър”.", "date": "2018.09.30", "title": "София: Въвежда се временна организация на движението за провеждане на мероприятие със спортен и интерактивен характер"}
{"url": "http://www.focus-news.net/news/2018/09/30/2572763/denyat-30-septemvri-v-balgarskata-istoriya.html", "text": "През 1916 г. в периода 15 – 30 септември в хода на Първата световна война се провежда съглашенско контранастъпление в Македония. Българските войски изоставят връх Каймакчалан. 1879 г.- провеждат се първите парламентарни избори в България. 2000 г.- в периода 30 септември – 1 октомври в София се провежда четвъртото заседание на Международния обществен съд за престъпленията на НАТО в Югославия. 2005 г.- за първи път в България в Пловдив се провежда „Нощ на музеите и галериите”. На 30 септември са родени: Георги Дюлгеров – режисьор; Николай Конакчиев –журналист. На тази дата умират: Рангел Вълчанов- режисьор; Никола Атанасов (Н. А. Китанов) - композитор, музикален деец и педагог; Червеният поп (Андрей Игнатов Иванов) –свещеник.  \r\n2014 г. \r\nМинистерството на културата присъжда орден „Златен век“ – печат на Симеон Велики на режисьорите и сценаристи Димитър Петров и Илия Костов. \r\n2010 г. \r\nМинистър-председателят Бойко Борисов назначава независимия Стефан Константинов за министър на здравеопазването, който изпълнява длъжността до 21 март 2012 г. Заменен е на поста от Десислава Атанасова. \r\n2009 г. \r\nПрезидентът на Република България присъжда орден „Стара планина“ с лента на Силвио Берлускони, министър-председател на Италианската република, „за изключително големия му принос за развитието и задълбочаването на българо-италианските отношения.“ \r\n2009 г. \r\nПрезидентът на Република България присъжда орден „Св. св. Кирил и Методий“ първа степен на проф. Ник Тиц, „за големите му заслуги за популяризирането на българската култура и изкуство в Република Австрия“. \r\n2005 г. \r\nЗа първи път в България в Пловдив се провежда „Нощ на музеите и галериите”. Съвпада със сезона на „Есенния салон на изкуствата“ в града. Градове-партньори са Пазарджик и Стара Загора. От 2006 г. инициативата се провежда и в София през месец май. \r\n2000 г. \r\nВ периода 30 септември – 1 октомври в София се провежда четвъртото заседание на Международния обществен съд за престъпленията на НАТО в Югославия. \r\n1999 г. \r\nПодписва се споразумение между БСП, Българската евролевица, БСДП, ОБТ и ДПС за създаване на Съвет на опозиционните сили. \r\n1999 г. \r\nПрезидентът на Република България присъжда орден „Стара планина“ първа степен на Чен Делай, извънреден и пълномощен посланик на Китайската народна република в Република България. \r\n1998 г. \r\nВ София се провежда Всеправославен църковен събор с участието на 7 глави на православните църкви от целия свят. Съборът се занимава с разкола в БПЦ и успява да го преодолее, като митрополитите от Пименовия синод се покайват. Те са опростени и възстановяват званията си отпреди разкола. Врачанският митрополит Калиник запазва поста си, но епархията му е разделена, като е обособена и Плевенска. \r\n1977 г. \r\nВ периода 21 май – 30 септември в рамките на X фестивал на хумора и сатирата в Габрово се провежда I международно биенале на карикатурата и малката сатирична пластика. Учредява се Международната награда \"Хитър Петър\". \r\n1960 г. \r\nБългария признава независимостта на Нигерия. \r\n1944 г. \r\nЗапочва да излиза в. \"Литературен фронт\", орган на Съюза на българските писатели. \r\n1944 г. \r\nМинистерски съвет единодушно приема \"Наредба-закон за съдене от Народен съд на виновниците за въвличането на България в световната война срещу съюзените народи и за злодеянията, свързани с нея\". На 3 октомври регентите я одобряват и на 6 октомври 1944 г. е обнародвана. \r\nПод ударите на този акт попадат лицата, пряко ангажирани с въвличането на България в световната война на страната на държавите от хитлеристката ос: регентите (тъй като цар Борис III вече е починал), министрите от кабинетите на проф. Б. Филов (февруари 1940 г. – септември 1943 г.), на Д. Божилов (септември 1943 г. – юни 1944 г.), на Ив. Багрянов (юни–септември 1944 г.) и на К. Муравиев (2–8 септември 1944 г.), депутатите от ХХV ОНС (1940–1944 г.), висши военни лица, полицейски служители и други, проявили се в преследването на българските евреи и на лица от съпротивителното движение (1941–1944 г.), представители на печата, писатели и други, пропагандирали съюза на България със страните от хитлеристката ос. Приложение на наредбата започва още през есента на 1944 г. Пред Народния съд са изправени 11 122 души, срещу които са образувани 135 процеса в София и в различни други краища на страната. Специални състави съдят регентите, министър-председателя и дворцовите съветници, както и депутатите от ХХV ОНС. На смърт са осъдени 2730 души, сред които регентите Б. Филов, княз Кирил Преславски, генерал-лейтенант Н. Михов, министър-председателят Б. Филов, Д. Божилов и Ив. Багрянов, повечето от министрите в техните кабинети, по-голямата част от дворцовите съветници – арх. Й. Севов, Л. Лулчев и др., 67 народни представители, голям брой висши военни лица, полицейски служители и др. Доживотна присъда получават 1305 души. Освен това са конфискувани над 200 предприятия и голямо количество недвижими и движими имущества на осъдените лица. \r\n1926 г. \r\nXXI Обикновено народно събрание на България ратифицира външен заем от 3 326 000 британски лири от английски и американски банки под контрола на комисаря на Обществото на народите французина Рене Шарон за настаняване на бежанците, дошли в България от отнетите й след Междусъюзническата война (1913 г.) и Първата световна война (1914–1918 г.) територии. \r\nЗаемът трябва да бъде изплатен за 40 години при 7 % лихва. За да гарантира погасяването му, българското правителство се принуждава да заложи част от приходите в държавния бюджет: акциза върху спирта, солта, содата, лимонадата и др. Срещу заема правителството на А. Ляпчев се задължава да предостави 132 000 хектара земя за настаняването на бежанците. Бежанският заем има важно икономическо и хуманитарно значение. \r\n1884 г. \r\nСключва се митническа спогодба между Княжество България и Източна Румелия. \r\n1879 г. \r\nПровеждат се първите парламентарни избори в България. В I ОНС влизат 140 либерали и 30 консерватори. На тази дата са родени: \r\n1943 г. \r\nРоден е Георги Дюлгеров – български режисьор. През 1970 г. завършва ВГИК. Директор е на Армейския аудио-визуален център, творец е на философско-асоциативното мислене, демистификатор на национални митове, новатор в кинематографичната форма, режисьор с ярко изявена концептуална творческа позиция. Дебютира с \"Изпит\" (1971 г.) по Хайтов. Режисьор е и на филмите: \"И дойде денят\" (1973 г.), \"Гардеробът\" (ТВ, 1975 г.), \"Авантаж\" (1977 г.), \"Трампа\" (1978 г.), \"Мяра според мяра\" (1981 г.), \"За Нешка Робева и нейните момичета\" (1985 г.), \"За момичета и тяхната Нешка\" (1986 г.), \"Акатамус\" (1988 г.), \"Лагерът\" (1990 г.), \"Магдалена\" (1990 г.), \"Черната лястовица\" (1996 г.), \"Платено милосърдие\" (ТВ, 1996 г.), \"BG – невероятни разкази на един съвременен българин\" (ТВ, 1997 г.), \"Пясъчен часовник\" (ТВ, 1999 г.). Преподава в НАТФИЗ. \r\n1942 г. \r\nРоден е Николай Конакчиев – български журналист. Той е един от създателите на предаването “Панорама”. В периода 1986-1992 г. е кореспондент на Българската национална телевизия в Чехословакия. Носител е на наградите: “Златно перо” от СБЖ и почетна награда от Международния телевизионен фестивал в Монте Карло. На тази дата умират: \r\n2013 г. \r\nУмира Рангел Вълчанов- режисьор. Роден е на 12 октомври 1928 г. с. Кривина, Софийско. Завършва театрална режисура при проф. Боян Дановски във ВИТИЗ „Кръстьо Сарафов“. Най-известните му творби са „Инспекторът и нощта“ и „Вълчицата“. Избран е за филмов режисьор номер 1 на България през XX век. През 22 януари 1999 г. е удостоен с орден „Стара планина“ I-ва степен. На 4 ноември 2008 г. е удостоен с орден Св. св. Кирил и Методий. На 9 октомври 2012 година е избран за действителен член на Българската академия на науките. Рангел Вълчанов умира на 30 септември 2013 година. \r\n1969 г. \r\nУмира Никола Атанасов (Н. А. Китанов) - български композитор, музикален деец и педагог, професор в Софийската музикална академия . Творчеството му очертава началните стъпки на българската. симфонична музика. Негови творби са: \"Симфония ¹ 2 в ре минор\" (1922 г.), \"Симфония ¹ 3 в ми минор\" (1950 г.), програмните увертюри \"Христо Ботев\" (1928 г.), \"Стонът на гората\" (1931 г.), \"Трио за цигулка, фагот и пиано\", \"Соната за пиано\" (1929 г.; първата в България), \"Химн на I Софийска мъжка гимназия\" и др. \r\n1923 г. \r\nУмира Червеният поп (Андрей Игнатов Иванов) – български свещеник, станал легенда в Селския бунт през 1923 г. Роден е на 28 ноември 1879 г. в село Медковец. По време на бунта е командир на артилерийско оръдие и малък отряд. Заловен е и е обесен на телеграфен стълб в Медковец. Възпят е от Г. Милев в поемата \"Септември\". За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.30", "title": "Денят 30 септември в българската история"}
{"url": "http://www.focus-news.net/news/2018/09/30/2572747/bsp-s-treti-vot-na-nedoverie-kam-kabineta-borisov-3-tozi-pat-na-tema-zdraveopazvane-obzor.html", "text": "БСП ще иска вот на недоверие към кабинета „Борисов“ 3 на тема „Здравеопазване“. Това решение бе взето по време на редовно заседание на Националния съвет на БСП заради влошаващото се състояние на здравеопазването и намерението на управляващите да правят реформи, които ще натоварят допълнително финансово всеки български гражданин, а качеството на здравните услуги няма да се подобри. „Това не е здравна реформа, а здравен геноцид“, заяви лидерът на БСП Корнелия Нинова. Това ще бъде третият вот към кабинета „Борисов“ 3, който БСП внася, след като през януари тази година вотът на недоверие на тема „Корупция“ не успя да мине, а в края на юни правителството преодоля и втория вот на недоверие, поискан от опозицията, на тема „Сигурност“. ПГ на „БСП за България“ разполага със 79 народни представители, чиито подписи са достатъчни за внасянето на мотивите и проекторешението за вот на недоверие в деловодството на парламента.  \r\nЗаседанието на Националния съвет на БСП бе закрито за медиите и започна с кворум от 109 души. В своя доклад към Пленума за актуалната политическа обстановка лидерът на БСП Корнелия Нинова заяви, че от петък има нова ситуация. По думите ѝ ДПС са „убили с един куршум два заека“, а именно ГЕРБ и „Обединени патриоти“. Тя обърна внимание, че управляващите не са могли да съберат необходимото мнозинство и подчерта, че БСП няма да крепи кворума в Народното събрание, за да съществува правителството на Бойко Борисов. Според нея управляващите са изправени пред заплахата парламентът да бъде блокиран и правителството да падне и да загубят топлите си местенца и пари. „ГЕРБ се предадоха на ДПС и изпълниха условието им - да оттеглят Закона за местното управление. Вчера условието беше този закон. А следващите условия? С този ход ДПС изтриха Патриотите от политическата карта“, коментира новата ситуация Корнелия Нинова. Пред журналисти темата за новата политическа обстановка коментира и заместник-председателят на ПГ на „БСП за България“ Крум Зарков. По думите му от петък политическатa обстановка е качествено нова. Той също изрази мнение, че животът в парламента изцяло зависи от ДПС. Зарков заяви, че БСП ще обикаля страната до края на годината, за да оформи своята „Визия за България“ и отчете, че през последния месец са се провели над 150 срещи по нея. Представянето на проектодокумента из страната също бе тема на Пленума на БСП. Доклад изнесе заместник-председателят на БСП Кирил Добрев. Дневният ред на Националния съвет включваше още отчет за дейността на парламентарната група на „БСП за България” през четвъртата сесия на 44-ото Народно събрание и законодателни приоритети през петата сесия. От него стана ясно, че в този период ПГ на „БСП за България“ е внесла проект за Закон за личната помощ, промени в Гражданския процесуален кодекс, в Закона за отговорността на държавата и общините за вреди. Отчетът на групата сочи още, че през четвъртата сесия от народните представители на БСП са зададени 321 въпроса, 124 от които са получили устен отговор и 197 с писмен отговор. Пленумът направи промени в Националния предизборен щаб и учреди национална награда на Националния съвет на БСП и парламентарната група на „БСП за България” и на УС на Съюза на българските писатели за литература на името на Христо Смирненски. \r\nПо време на днешното заседание беше представена и визията за телевизията на БСП - „Българска свободна телевизия“, след като през изминалата седмица в СЕМ бяха внесени необходимите документи за получаване на регистрация. По думите на лидера на БСП Корнелия Нинова телевизията ще има за цел да отговори на нуждата от свобода за изразяване на мнения, от обективна и достоверна информация. По думите ѝ акцент в програмната схема ще бъдат емисиите новини, публицистичните предавания и разследващата журналистика. Важните политически събития, ще бъдат излъчвани на живо.  \r\nВажен акцент в програмата на телевизията ще бъдат предаванията, посветени на местната власт, както и на живота на хората в малките населени места - техните проблеми, но и примерите за успешност. За по-младото поколение ще има отделен модул. \r\nНамеренията са Българска свободна телевизия да стартира до края на годината.Телевизията ще се разпространява по кабел и сателит.  \r\nДеница КИТАНОВА", "date": "2018.09.30", "title": "БСП с трети вот на недоверие към кабинета „Борисов“ 3 - този път на тема „Здравеопазване“ (ОБЗОР)"}
{"url": "http://www.focus-news.net/news/2018/09/30/2572766/blagoevgrad-v-bansko-se-provezhda-sastezanieto-three-mountains-hard-enduro-bansko-2018.html", "text": "Мото Дружина Банско с любезната подкрепа на Община Банско за трети път е домакин на най-силните състезатели в Българския екстремен ендуро шампионат. Това съобщиха от пресцентъра на  Община Банско . Майсторите на екстремното каране с мотори и АТВ в страната, ще премерят сили на затвореното трасе – ендурокрос, който ще се проведе в бившите казармени помещения в Банско.  \r\nМиналата година участие взеха над 230 състезателя. Тази година отново ще има международно участие, като за кръга заявки са подали състезатели от Франция, Гърция и Румъния.  \r\nОт 10.00 на затвореното трасе в бившите казармени помещения в Банско ще започнат и надпреварите в изключително атрактивния за зрителите ендурокрос – преминаване на естествени и изкуствени препятствия с мотори и АТВ. \r\nСъстезанието е 10-и кръг от Българския екстремен ендуро шампионат – BG X Enduro Championship и се утвърди като най-популярното и професионално организирано състезание в дисциплината за България. Организаторите са подготвили и специален щанд, на който всеки фен на екстремното ендуро ще може да си закупи брандирана тениска или шапка за спомен от състезанието.", "date": "2018.09.30", "title": "Благоевград: В Банско се провежда състезанието Three mountains hard enduro Bansko 2018"}
{"url": "http://www.focus-news.net/news/2018/09/30/2572767/sas-sveta-liturgiya-i-vodosvet-shte-bade-otkrita-novata-uchebna-godina-za-nedelnoto-uchilishte-i-shkolite-po-izkustva-v-hram-sv-atanasiy-vav-varna.html", "text": "Със света литургия и водосвет ще бъде открита новата учебна година за неделното училище и школите по изкуства в храм „Св. Атанасий“ във Варна. Това съобщиха от пресцентъра на  Варненска и Великопреславска митрополия . Занимания по пеене, изобразително изкуство, актьорско майсторство, вероучение и иконопис се предлагат за деца, имащи интереси в тези области. Водят се от специалисти и са безплатни. Детски хор „Ангели” провежда репетиции всяка събота от 10.00 до 11.30 часа, като възрастовата група е от 6 до 12 години. Диригент и ръководител на хора е Евгения Григорова. Школата по изобразително изкуство и ръкоделие  провежда занятията всяка събота от 11.30 до 12.30 часа. Възрастовата група е от 6 до 12 години. Преподавател е Веселина Василева.  В Неделното училище заниманията се провеждат всяка неделя от 10.15 до 11.30 часа. В този часови диапазон се обучават три групи. Има две групи от 6 до 8 години  и една от 9 до 12 години. Преподаватели са Йоанна Калешева, Дияна Янчева, Лора Мариянова. В преподавателската дейност се включват и духовниците ставрофорен иконом Дончо Александров и протоиерей Ясен Шинев. Школата по иконопис се провежда всяка  неделя от 11.30 до 12.30 часа. Работи се с деца от 7 до 16 годишна възраст разделени на две групи – от 7 до 10 г. и от 11 до 16 г. Преподаватели са иконописците Катя и Младен Костадинови. Школата по Актьорско майсторство се провежда всяка  неделя от 12.30 до 13.30 часа, като възрастовата група е от 6 до 14 години. Преподаватели са актьорите Мариета и Стефан Златарски. \r\nОт 5 октомври се подновяват  и беседите, насочени към младежи и възрастни хора на теми, изясняващи православната вяра и живота на християнина в света. Те се провеждат всеки петък от 18.00 часа в залата за беседи при храма. За  поредна година стартира и школата по иконопис за възрастни.", "date": "2018.09.30", "title": "Със света литургия и водосвет ще бъде открита новата учебна година за неделното училище и школите по изкуства в храм „Св. Атанасий“ във Варна"}
{"url": "http://www.focus-news.net/news/2018/09/30/2572764/tass-blizo-50-dushi-sa-postradali-v-yaponiya-zaradi-tayfuna-trami.html", "text": "Поне 47 души са пострадали в Япония заради тайфуна „Трами“, който продължава да се приближава към западната част на страната, предава  ТАСС , като се позовава на японския телевизионен канал „NHK“. \r\nПо последни данни близо 500 000 души в южната и югозападната част на Япония остават без електричество поради лошото време. Местните метеоролози очакват силни пориви на вятъра със скорост до 60 километра в час и проливни дъждове, като призовават жителите да не излизат от домовете си. Десетки хиляди души в планинските райони са получили препоръки за евакуация поради опасност от свлачища. \r\nТайфунът „Трами“ се приближава към западния регион на страната Кансай, като се очаква да достигне до централния район Канто в неделя вечерта.  Йонислав Дочев", "date": "2018.09.30", "title": "ТАСС: Близо 50 души са пострадали в Япония заради тайфуна „Трами“"}
{"url": "http://www.focus-news.net/news/2018/09/30/2572769/denyat-30-septemvri-v-svetovnata-istoriya.html", "text": "На тази дата през 1452 г. в Майнц излиза първата печатана книга ­ “Библията на Гутенберг”. 1791 г. - във Виена в Театер ауф дер Вайден се състои премиерата на операта на Волфганг Амадеус Моцарт \"Вълшебната флейта\". През 1846 г. доктор Уйлям Мортън, зъболекар от Масачузетс, първи в света използва упойка при вадене на зъб. Мортън извършва изваждането с помощта на етър. Този метод е използван от доктор Джон Колинс Уорън на официална демонстрация на 16 октомври в болницата в Масачузетс, когато е направена демонстрация на  премахване на тумор. 1898 г. - приет е устав, с който град Ню Йорк става разширен метрополис, състоящ се от пет административни единици. Популацията на града се увеличава в началото на XX век главно от европейски имигранти. След Втората световна война много афроамериканци и латиноамериканци мигрират в града в търсене на работа.  През 1929 г. близо до Франкфурт на Майн в Германия е осъществен първият полет на самолет с реактивен двигател \"Опел-Хатри Рак-1\". Негов създател е Фриц фон Опел. Задвижването е от 16 ракети по 23 килограма всяка. Самолетът излита от 20-метрова писта, като лети 10 минути. Приземяването е неуспешно. През 1935 г. в Ню Йорк се изпълнява за първи път операта на Джордж Гершуин “Порги и Бес”. През 1938 г. в Мюнхен ръководителите на Великобритания (Невил Чембърлейн), Франция (Даладие), Германия (Адолф Хитлер) и Италия (Бенито Мусолини) подписват т. нар. Мюнхенско съглашение, с което Чехословакия е задължена да предаде на Германия Судетската област. 1950 г. - в Париж се провежда първият конгрес на Международната Астрономическа Федерация. Тя е основана през 1951 г. като неправителствена организация, като включва 165 членове от 44 страни. Федерацията е свързана с Международната Астрономическа Академия. На 30 септември са родени: френският физик Жан Батист Перен и германският физик Ханс Гайгер, американският писател Труман Капоти. На тази дата умират: руският езиковед Дмитрий Лихачов; Милан Йелич- президент на Република Сръбска.  \r\n2015 г. \r\nРуският парламент разрешава използването на военни сили в Сирия. \r\n2015 г. \r\nРуската авиация бомбардира позициите на „Ислямска държава“ в близост до град Хомс. \r\n2014 г. \r\nМайкрософт представя новата си операционна система Windows 10. \r\n2013 г. \r\nВ Камерун се провеждат парламентарни избори. \r\n2012 г. \r\nПри боевете в Сирия е унищожена голяма част от средновековния градски пазар в Халеб, който се намира под защитата на ЮНЕСКО като обект на световното наследство. \r\n2011 г. \r\nВ Подмосковието в Зеленоград започва работа Открит форум на гражданските активисти от „Последна есен“ с участието на известни опозиционни политици и обществени дейци. Според думите на Гари Каспаров основната цел на форума е да преодолее апатията в обществото след вестта за връщането на Путин на президентския пост и да създаде на жива алтернатива на политическата власт в Русия. \r\n2009 г. \r\nВ датски вестник са публикувани скандални карикатури на пророка Мохамед. \r\n2008 г. \r\nИздаден е вторият сингъл от третия студиен албум на американската поп-рок група Jonas Brothers – Lovebug. \r\n2007 г. \r\nИзвършена е интронизацията на румънския патриарх Даниил Румънски. \r\n2006 г. \r\nЗа първи път пред публика на изложението в Париж е представен автомобилът Ауди R8 – спортен модел на Ауди с централно разположен двигател. Той е базиран на прототипа Льо Ман Куатро и за първи път е представен пред публика на изложението в Париж на 30 септември 2006 г \r\n1993 г. \r\nПоредица от земни трусове в Югозападна Индия разтърсват Латур и Османабад в Махараштра. Броят на разрушените къщи достига 30 хиляди, загиват близо 10 хиляди души. Земетресението е с магнитуд от 6,3 по Рихтер. \r\n1989 г. \r\nСенегамбия се разделя на две държави – Гамбия и Сенегал. Двете страни влизат в конфедерация през 1982 г. Населението на Гамбия е една десета от това на Сенегал. Сенегамбия е оглавена от президента на Сенегал Абду Диуф. \r\n1982 г. \r\nАмерикански пилот прави първата обиколка на света с вертолет. \r\n1982 г. \r\nВ Израел е въведена нова валута – шекел. \r\n1966 г. \r\nАнглийската колония Бечуанaленд получава независимост под името Република Ботсвана. За първи президент е избран Сър Серетес Кхама. \r\n1955 г. \r\nВ автомобилна катастрофа загива Джеймс Дийн – американски акьор. \r\nОстава известен в света на киното с ролите си във филмите “На изток от рая”, “Бунтовник без кауза” и “Гигант”. \r\n1954 г. \r\nСтраните от НАТО дават съгласие да предоставят въоръжение на ФРГ за създаване на самостоятелна армия. \r\n1950 г. \r\nВ Париж се състои първият конгрес на Международната Астрономическа Федерация. Тя е основана през 1951 г. като неправителствена организация, като включва 165 членове от 44 страни. Федерацията е свързана с Международната Астрономическа Академия. \r\n1938 г. \r\nВ Мюнхен ръководителите на Великобритания (Невил Чембърлейн), Франция (Даладие), Германия (Адолф Хитлер) и Италия (Бенито Мусолини) подписват т. нар. Мюнхенско съглашение, с което Чехословакия е задължена да предаде на Германия Судетската област. Политиката на “омиротворяване” на Хитлер, провеждана към момента от Франция и Великобритания, показва своята неефективност още на следващата година, след като Хитлер анексира цяла Чехословакия, присъединява Австрия, а по-късно нахлува в Полша, с което предизвиква Втората световна война. \r\n1929 г. \r\nБлизо до Франкфурт на Майн в Германия е осъществен първият полет на самолет с реактивен двигател \"Опел-Хатри Рак-1\". Негов създател е Фриц фон Опел. Задвижването е от 16 ракети по 23 килограма всяка. Самолетът излита от 20-метрова писта, като лети 10 минути. Приземяването е неуспешно. Пилотът оцелява, но самолетът се разбива. След този опит Опел спира да прави подобни опити, напуска страната и заминава за Швейцария. \r\n1898 г. \r\nПриет е устав, с който град Ню Йорк става разширен метрополис, състоящ се от пет административни единици. Популацията на града се увеличава в началото на XX век главно от европейски имигранти. След Втората световна война много афроамериканци и латиноамериканци мигрират в града в търсене на работа. В периода 1789-1790 г. Ню Йорк за кратко време е столица на САЩ. \r\n1882 г. \r\nВ американския град Епълтън (щата Уисконсин ) на река Фокс заработва първата в света хидроелектростанция. \r\n1846 г. \r\nДоктор Уйлям Мортън, зъболекар от Масачузетс, първи в света използва упойка при вадене на зъб. Мортън извършва изваждането с помощта на етър. Този метод е използван от доктор Джон Колинс Уорън на официална демонстрация на 16 октомври в болницата в Масачузетс, когато е направена демонстрация на премахване на тумор. След демонстрацията Мортън се опитва да запази в тайна употребата на етър, като нарича субстанцията “летеон”. Той възнамерявал да патентова веществото с цел печалба. \r\n1791 г. \r\nВъв Виена в Театер ауф дер Вайден се състои премиерата на операта на Волфганг Амадеус Моцарт \"Вълшебната флейта\". \r\n1520 г. \r\nСултан Сюлейман I известен още като Сюлейман Великолепни или Сюлейман Законодател наследява Селим I на трона. Сюлейман Великолепни е 10-ия султан на Османската империя от 1520 до 1566 г. По време на управлението на Сюлейман Османската империя достига своя зенит и става световна сила. \r\nКогато Сюлейман Великолепни умира най-важните мюсюлмански градове (Мека, Медина, Йерусалим, Дамаск и Багдад), много балкански области до днешна Австрия, както и голяма част от Северна Африка, са завладени от Османската империя \r\n1452 г. \r\nВ Майнц излиза първата печатана книга ­ “Библията на Гутенберг”. \r\nЙохан Генсфлайш Гутенберг е германски печатар. Около 1445 г. изобретява способ за печатане с подвижни печатарски букви, с което слага начало на книгопечатането в Европа. През 1455 г. в Майнц отпечатва Библията (два тома фолио, 1282 страници). Изданието се смята за шедьовър на ранния печат, имитира средновековни готически книги, превъзхождайки ги с качеството на отпечатъка. Гутенберг води дълги съдебни дела срещу съдружниците си за правото върху изобретението, печатницата и продукцията. \r\n1399 г. \r\nАнглийският крал Ричард II е детрониран от трона. По-късно е убит в затвора и става първата жертва на Войната на розите. На тази дата са родени: \r\n1924 г. \r\nРоден е Труман Капоти – американски писател. Първият му роман е “Други гласове, други стаи” (1948 г.). Издава още: “Дървото на нощта” (1949 г.), повестите “Арфата на тревите” (1953 г.), “Закуска в Тифани” (1958 г.), романа “Хладнокръвно” (1966 г.; определян като “неизмислен роман”, “нова журналистика” или “журналистика разследване”), сбирката “Музика за хамелеони” (1980 г.), сбирка с автобиографична и документална проза, пиеси (“Арфата на тревите”, “Къщата на цветята”), филмови сценарии (“Бий дявола”, “Невинните” и др.). Два пъти е носител на наградата “О. Хенри”. Умира на 25 август 1984 г. \r\n1917 г. \r\nРоден е Юрий Петрович Любимов – руски театрален режисьор, създател на Театър “Таганка \r\n1882 г. \r\nРоден е Ханс Гайгер – германски физик. Учи в Ерлангенския, Мюнхенския и Манчестърския университет. Преподавател е в Манчестърския университет (1907-1912 г.). Професор е в Килския (1925-1929 г.), в Тюбингенския (1929-1936 г.) и в Берлинския университет (от 1936 г.). Определя заряда на електрона (1908 г.). Заедно с Ръдърфорд създава устройство, което позволява да се броят отделно заредени микрочастици (1908 г.); по-късно устройството е усъвършенствано от Гайгер и немския физик В. Мюлер и се нарича Гайгер-Мюлеров брояч. Заедно с В. Боте потвърждава валидността на закона за запазване на енергията и количеството движение за единичните стълкновения на елементарни частици, а с английския физик Марсден изследва разсейването на алфачастици в тънки метални пластинки. Потвърждава формулата на Ръдърфорд. Ханс Гайгер умира на 24 септември 1945 г. в Потсдам. \r\n1870 г. \r\nРоден е Жан Батист Перен - френски физик. Член е на Парижката Академия на науките от 1923 г. Лауреат е на Нобелова награда за физика за 1926 г. През 1894 г. завършва Екол Нормал Суперийор в Париж, където остава на работа. От 1898 г. е преподавател в Парижкия университет, а от 1910 г. е професор. След капитулацията на Франция (1940 г.) заминава за САЩ. В периода 1895 г. – 1898 г. изследва природата на катодните и рентгеновите лъчи , като доказва, че катодните лъчи представляват поток от заредени частици. През 1904 г. изучава електрокинетичните явления и предлага прибор за изследване на електроосмозата. Заедно със своя син - Ф. Перен, изследва флуорисценцията. \r\nЖан Батист Перен умира на 17 април 1942 г. в Ню Йорк. На тази дата умират: \r\n2007 г. \r\nУмира Милан Йелич. Президентът на Република Сръбска е роден на 26 март 1956 г. в село Копривна, Босна и Херцеговина, тогавашна СФР Югославия. Той е шестият по президент на републиката. Управлява държавата от 09 ноември 2006 до 30 септември 2007 г., когато почива ненадейно от сърдечен удар. \r\n1999 г. \r\nУмира Димитрий Сергеевич Лихачов – руски литературовед и историк на културата; академик (от 1970 г.), чуждестранен член на Българската академия на науките (от 1963 г.), д-р на филологическите науки (от 1947 г.), почетен д-р на Торунския (от 1964 г.), Оксфордския (от 1967 г.) и Единбургския (от 1970 г.) университет. Роден е на 28 ноември 1906 г. в Санкт Петербург. От 1954 г. ръководи Сектора по староруска литература в Института за руска литература. Носител е на Кирило-Методиева награда (1977 г.), на международната награда \"Братя Кирил и Методий\" (1979 г.), \"доктор хонорис кауза\" на ВТУ \"Св. св. Кирил и Методий\" (1999 г.). Автор е на трудове за развитието на староруската литература и култура. Проучва руската летописна традиция, поетиката на староруската литература, руския фолклор, староруското изкуство. Изследва проблемите на старобългарската литература. Определя езика на Кирил и Методий като старобългарски, а ролята и значението му – като общославянски. Има ценни наблюдения за влиянието на Йоан Екзарх и на представителите на Търновската книжовна школа върху развитието на староруската литература. \r\n1913 г. \r\nУмира Леонид Николаевич Соболев – руски генерал. По време на Руско-турската война (1877-1878 г.) е щабен офицер. Участник е в боевете за Плевен и Шипка. Заема поста министър-председател на България (23 юни 1882 г. – 7 септември 1883 г.) по настояване на княз Александър I Батенберг. Подава оставка поради несъгласие с политиката на княза и се връща в Русия. Автор е на творбата “Към най-новата история на България” (1886 г.). \r\n419 г. \r\nУмира Св. Йероним (347-419). През 4 век Св. Йероним превежа Библията, известна под името Вулгата от гръцки и еврейски на латински език е периода между 383 г. и 406 г. Неговият превод е направен по поръка на папа Дамас и ревизира стария латински превод на Библията, наречен Vetus Latina. Св. Йероним е изобразяван често като старец с бяла брада, наведен над книгите. \r\nСв. Йероним е светецът-покровител на преводачите и датата на неговата смърт е приета за международен Ден на преводача. Св. Йероним е покровител и на археолозите. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.30", "title": "Денят 30 септември в световната история"}
{"url": "http://www.focus-news.net/news/2018/09/30/2572765/shumen-direktorat-na-odmvr-shumen-i-prokuror-ot-rayonna-prokuratura-shumen-shte-dadat-informatsiya-za-razkriti-i-zadarzhani-izvarshiteli-na-telefonni-izmami.html", "text": "От 13.00 часа в залата на РУ- Шумен  директорът на ОДМВР-Шумен ст. комисар Ялчън Расим и Владимир Колев, прокурор от Районна прокуратура – Шумен ще предоставят информация за разкрити и задържани извършители на телефонни измами. Това съобщиха от  ОДМВР-Шумен .", "date": "2018.09.30", "title": "Шумен: Директорът на ОДМВР- Шумен и прокурор от Районна прокуратура – Шумен ще дадат информация за разкрити и задържани извършители на телефонни измами"}
{"url": "http://www.focus-news.net/news/2018/09/30/2572770/nimh-zhalt-kod-za-silen-vyatar-i-obilni-valezhi-e-obyaven-za-11-oblasti-v-stranata.html", "text": "Жълт код за силен вятър и обилни валежи е обявен за 11 области в страната. Това сочи справка в сайта на  Националния институт по метеорология и хидрология (НИМХ) . Жълт код за обилни валежи е обявен в областите Пазарджик, Пловдив, Стара Загора и Сливен. В южните райони на тези области очакваните количества дъжд са до 25 л/кв.м. В областите Смолян, Кърджали, Ямбол и Бургас е в сила жълт код за обилни валежи и силен вятър. Очакваните количества дъжд там са между 20 и 35 л/кв. м., а в отделни райони от тези области количествата дъжд ще достигнат и до 50 л/кв. м. Ще има и временни усилвания на вятъра като в Бургас-море поривите ще достигат до 18-20 м/с, а вълнението на морето до 3-4 бала, за което е в сила жълт код за силно вълнение. Жълт код за силен вятър е обявен в областите Варна и Добрич. В крайбрежните части на тези области ще духа силен североизточен вятър със скорост 14-19 м/с. Поривите на вятъра в морето ще достигат до 18-20 м/с. В сила е и предупреждение за силно вълнение на морето, което ще достигне 3-4 бала.", "date": "2018.09.30", "title": "НИМХ: Жълт код за силен вятър и обилни валежи е обявен за 11 области в страната"}
{"url": "http://www.focus-news.net/news/2018/09/30/2572771/praznichna-vechernya-s-petohlebie-shte-bade-otsluzhena-v-hram-pokrov-na-presveta-bogoroditsa-v-manastira-svsvkozma-i-damyan-kray-kuklen-po-povod-praznika-pokrov-na-presveta-bogoroditsa.html", "text": "На 1 октомври Православната църква чества големия християнски празник Покров на Пресвета Богородица. \r\nПо този повод днес от 18.00 часа ще бъде отслужена Празнична вечерня с петохлебие в храм „Покров на Пресвета Богородица”  в манастира „Св.св.Козма и Дамян” край град Куклен, предаде репортер на  Агенция „Фокус“ . \r\nНикола ПЕТКОВ", "date": "2018.09.30", "title": "Празнична вечерня с петохлебие ще бъде отслужена в храм „Покров на Пресвета Богородица” в манастира „Св.св.Козма и Дамян” край Куклен по повод празника Покров на Пресвета Богородица"}
{"url": "http://www.focus-news.net/news/2018/09/30/2572753/afp-makedoniya-glasuva-za-novo-ime-za-da-reshi-spora-s-gartsiya.html", "text": "Македония гласува за ново име, за да реши спора с Гърция, пише  AFP . \r\nМакедонците ще гласуват в неделя дали ще преименуват страната си Северна Македония в опит да сложат край на продължителен спор с Гърция и да отключат пътя си към членство в НАТО и ЕС. \r\nМакедония се бори за признаването на името си от нейното раждане през 1991 г., когато страната без излаз на море обявява независимост от Югославия. \r\nАтина протестира незабавно, обвинявайки Скопие, че е откраднала името на собствената ѝ северна провинция, наречена Македония. \r\nСпорът се продължава почти три десетилетия, като и двете страни претендират за връзки с древната империя на  Александър Велики, която обхващаше териториите и на двете страни. \r\nГрандиозен проект за антикизация в рамките на предишното македонско правителство, който напълни Скопие с неокласически фасади и статуи на Александър Велики добави масло  в огъня. \r\nНо през юни новият премиер на Македония Зоран Заев и гръцкият му колега Алексис Ципрас стигнаха до осезателен компромис, при който Гърция ще отхвърли възраженията си срещу Македония за присъединяванесе към ЕС и НАТО в замяна на промяната на името. \r\nВ неделя страната ще гласува, за да приеме или отхвърли сделката с референдум, започващ в 7 часа местно време (8 часа българско време). \r\nНякои смятат, че е унизително да се промени името им по молба на друга държава. \r\nНо желанието да се закрепи бъдещето им на Запад  и икономическият просперитет, който може това да донесе, е мощна мотивация да се приеме сделката в една от най-бедните страни в Европа. \r\nРеферендумът не е задължителен, но преобладаващо  \"да\" ще даде на парламента политически мандат за промяна на конституцията. \r\nАко сделката бъде приета чрез референдума и бъде ратифицирана от две трети от депутатите, гръцкият парламент ще бъде призован да даде окончателното си одобрение. \r\nДокато македонското правителство планира да признае всяко значително мнозинство в полза на сделката, дясната опозиция може да оспори доверието в гласуването, ако участието е под 50%. \r\nНякои критици на сделката за името призовават за бойкот, включително президентът Георги Иванов, който е съюзник на националистическата опозиция. \r\nМасовата емиграция през последните десетилетия също може да се отрази на броя, като почти една четвърт от 2,1 милиона население се предполага, че живее в чужбина. \r\nПо-малко от 3000 от тях са се записали да гласуват. \r\nЕвропа и САЩ се борят за сделката, като много от лидерите минават през Скопие, за да призоват македонците да приемат \"историческата\" възможност. НАТО вече излезе с покана, преди сделката да бъде приключена, а преговорите за присъединяване към ЕС трябва да започнат през следващата година. Западът има желание да има още една опора в Западните Балкани - регион, където Русия, която се противопоставя на разширяването на НАТО, има исторически влияние. \r\nТези, които агитират  в полза на споразумението казват, че желанието за бъдеще в ЕС помага на етническите македонци да се обвържат с албанското малцинство, което в общи линии е на запад. \r\nДокато Македония избягна мащабните междуетнически войни, които се разразиха в региона по време на рухването на Югославия, през 2001 г. се получиха размирици, които оставиха над 100 мъртви. \r\nПрез същата година бе постигнато мирно споразумение, което да даде на албанците повече политически права, но напрежението остана.  Юлиян Марков", "date": "2018.09.30", "title": "AFP: Македония гласува за ново име, за да реши спора с Гърция"}
{"url": "http://www.focus-news.net/news/2018/09/30/2572774/smolyanskiyat-hram-pokrov-bogorodichen-shte-otbelezhi-hramoviya-si-praznik-na-1-oktomvri.html", "text": "Храмът към Архиерейското наместничество в Смолян „Покров на Пресвета Богородица“ ще отбележи тържествено празника на своя патрон – Божията Майка, съобщиха от  Архиерейското наместничеството в Смолян . В навечерието на храмовия празник – неделя, от 17.00 часа ще бъде отслужена  празнична Вечерня с Петохлебие. В понеделник, 1 октомври, в 8.00 часа ще започне празничната Утреня, а от 9.00 часа Негово Високопреподобие архиерейският наместник на Смолянска духовна околия архимандрит Висарион ще  възглави празничната св. божествена Литургия. В богослужението ще участват смолянски свещеници. На празника ще бъдат и ктиторите на храма – семейството на Георги и Росица Чилингирови. В 11.00 часа пред храма ще бъде отслужен празничен водосвет, а след това ще бъде раздадена благословена трапеза. \r\n„Заповядайте заедно за благодарим на Божията Майка и да се помолим за Нейната небесна закрила над децата и майките, над  семействата и всички жители на Смолян и Родопа планина!“, призовават от Архиерейското наместничество – Смолян.", "date": "2018.09.30", "title": "Смолянският храм „Покров Богородичен“ ще отбележи храмовия си празник на 1 октомври"}
{"url": "http://www.focus-news.net/news/2018/09/30/2572762/protothema-tsiklonat-zorbas-navodneni-gradove-i-prelivane-na-reki-v-pelopones.html", "text": "Циклонът „Зорбас“ е оставил мащабни щети след пътя си в много райони на Пелопонес, а префектът на областта Панос Татулис е призовал правителството на Гърция да обяви извънредно положение за региона по гръцката телевизия „Skai“, пише електронното издание на гръцкия вестник  Protothema . \r\nМного части от Община Аргос – Микена са усетили последиците от бурята, след като реката Ксериас е преляла, което е довело до много нарушения в движението, а един автомобил е бил пометен от приливна вълна. \r\nСпоред пожарната служба, пожарникари са помогнали за освобождаването на 16 души – осем от домове и осем от превозни средства. Пътната полиция на страната е блокирала всички пътища, водещи до Аргос. Префектурите Арголида и Коринт, както и Мани, също са били засегнати от циклона. \r\nГоворейки пред „Skai” префектът на Пелопонес Панос Татули призова за незабавната оценка на степента на причинените щети, така че процесът на компенсация да бъде ускорен. \r\nГрадчето Киато също е било наводнено, докато Ксилокастро е заплашено от преливане на реката Ситас.  Йонислав Дочев", "date": "2018.09.30", "title": "Protothema: Циклонът „Зорбас“: Наводнени градове и преливане на реки в Пелопонес"}
{"url": "http://www.focus-news.net/news/2018/09/30/2572773/gazeta-express-spored-albin-kurti-lider-na-samoopredelenie-hashim-tachi-e-bil-izplashen-da-ostane-v-prishtina-i-zatova-e-bil-v-severno-kosovo.html", "text": "Лидерът на „Самоопределение“ Албин Курти, коментирайки посещението на косовския президент Хашим Тачи край язовира Газивода в събота, заяви че той е бил изплашен да остане в Прищина, по време на организирания от партията му масов протест и добави, че посещението на държавния глава в Северно Косово е нагласено, предава базираното в Прищина албанско електронно издание  Gazeta Express . \r\nВ събота „Самоопределение“ организира протест, който беше подкрепен от хиляди души, насочен срещу плана на Хашим Тачи за корекция на границата със Сърбия. \r\nКурти сравни настоящото статукво в Косово с това в Сърбия. Той поясни, че е излязъл на улиците, защото настоящето управление „не трябва да остава на власт“. Според него Тачи е на власт благодарение на едно правителство, което е загубило легитимността си в парламента. Курти обяви и че ще организира нови протести, за да се противопостави на идеите за корекция на границата.  Йонислав Дочев", "date": "2018.09.30", "title": "Gazeta Express: Според Албин Курти, лидер на „Самоопределение“, Хашим Тачи е бил изплашен да остане в Прищина и затова е бил в Северно Косово"}
{"url": "http://www.focus-news.net/news/2018/09/30/2572775/v-stara-zagora-se-provezhda-3-tiyat-natsionalen-folkloren-tantsov-festival-v-sartseto-na-trakiya.html", "text": "В Стара Загора се провежда 3-тият Национален фолклорен танцов фестивал „В сърцето на Тракия”. Това съобщиха от пресцентъра на  Община Стара Загора . Организатори са Общината и Народно читалище „Родина-1860”. Фестивалът беше официално открит на 29 септември в Парк „Артилерийски“. Фестивалът „В сърцето на Тракия” дава среща на любителски танцови клубове и формации от цялата страна за съхраняване на нематериалното културно наследство и популяризиране и запазване на българския фолклор. Участват любителски танцови групи, ансамбли, клубове и непрофесионални формации от цялата страна, изучаващи български народни танци.  \r\nПредставянето на всяка група е с продължителност до 10 минути и включва хора и/или танци по избор на участващата група. Музикалният съпровод да бъде осигурен на CD, флаш памет или с жива музика.  \r\nДнес ще се проведе инициативата \"Учебен час на открито\" - разучаване на хора от различни фолклорни области, от 11.00 часа в Парк „Артилерийски“.  \r\nОрганизаторите осигуряват места за преобличане на съставите и за паркиране на автомобили и автобуси по време на фестивалната програма, като си запазват правото на промени в нея.", "date": "2018.09.30", "title": "В Стара Загора се провежда 3-тият Национален фолклорен танцов фестивал „В сърцето на Тракия”"}
{"url": "http://www.focus-news.net/news/2018/09/30/2572780/burgas-patnite-nastilki-v-oblastta-sa-mokri.html", "text": "Пътните настилки в областта са мокри. Това каза за  Радио „Фокус“ – Бургас  дежурният от Областно пътно управление. Към този час няма затворени пътища, Ришки проход остава отворен за всички моторни превозни средства. \r\nДвижението по пътя Слънчев Бряг – Бургас в участъка при обхода на Ахелой се осъществява в една лента до 1 октомври поради изпълнение на строително-монтажни работи. Там скоростта на движение е ограничена до 40 км/ч. Водачите да се движат с повишено внимание и в района на град Карнобат, където също са въведени ограничения поради извършване на ремонтни дейности на пътните платна. \r\nВ Бургас трафикът в сутрешните часове на неделния ден е спокоен. В централната градска част и по основните пътища в града няма образували се колони от автомобили. По-натоварено е движението в района на кръстовището с кръгово движение „Трапезица“, както и в посока от и към в посока жилищен комплекс „Меден Рудник“. \r\nМария ГЕОРГИЕВА", "date": "2018.09.30", "title": "Бургас: Пътните настилки в областта са мокри"}
{"url": "http://www.focus-news.net/news/2018/09/30/2572779/turistichesko-druzhestvo-osogovo-organizira-velosipeden-pohod-do-bosilegrad.html", "text": "Туристическо дружество „Осогово” организира велосипеден поход до Босилеград. Походът с велосипеди ще започне от 09.00 часа, като тръгването ще бъде от паркинга на общинския драматичен театър. Инициативата се организира от членовете на клуба за велосипеден туризъм към дружеството, носещ името „Гайда”. Кюстендилските велосипедисти ще изминат общо 90 км в двете посоки. Клубът по велотуризъм към Туристическо дружество „Осогово” е отворен за нови членове. Всеки желаещ, който има велосипед, добра физическа подготовка, любов и уважение към планината и природата, е добре дошъл. \r\nВенцеслав ИЛЧЕВ", "date": "2018.09.30", "title": "Туристическо дружество „Осогово” организира велосипеден поход до Босилеград"}
{"url": "http://www.focus-news.net/news/2018/09/30/2572777/na-1-oktomvri-pravoslavnata-tsarkva-chestva-golemiya-hristiyanski-praznik-pokrov-na-presveta-bogoroditsa.html", "text": "На 1 октомври Православната църква чества големия християнски празник Покров на Пресвета Богородица. По този повод във всички епархии на Българската православна църква се отслужва празнична света Литургия, предаде репортер на  Агенция „Фокус“ . В храм „Покров на Пресвета Богородица” в манастира „Св.св.Козма и Дамян” край град Куклен архиерейска света Литургия ще бъде оглавена от  Негово високопреосвещенство Пловдивския митрополит Николай. Началото е в 9.00 часа.  \r\nНикола ПЕТКОВ", "date": "2018.09.30", "title": "На 1 октомври Православната църква чества големия християнски празник Покров на Пресвета Богородица"}
{"url": "http://www.focus-news.net/news/2018/09/30/2572778/afp-zapochna-glasuvaneto-za-izbirane-na-nov-parlament-v-irakski-kyurdistan.html", "text": "Започна гласуването в целия Иракски Кюрдистан за избирането на нов парламент за автономния регион, предава  AFP . \r\nПовече от 3.1 милиона гласоподаватели имат право да гласуват сред трите провинции в северния регион, в който имат 673 кандидати за 111-местния парламент. \r\nAFP припомня, че регионът се отцепи от централната власт в Багдад чрез референдум за независимост преди година.  Йонислав Дочев", "date": "2018.09.30", "title": "AFP: Започна гласуването за избиране на нов парламент в Иракски Кюрдистан"}
{"url": "http://www.focus-news.net/news/2018/09/30/2572781/sputnik-donald-tramp-zayavi-che-svetat-otnovo-uvazhava-sasht.html", "text": "Президентът на САЩ Доналд Тръмп заяви, след завръщането си от Общото събрание на ООН, че световните лидери отново имат уважение към САЩ, предава  Sputnik . \r\n„Америка отново побеждава. Америка отново е уважавана. Току що си тръгнах от ООН. Повярвайте ми, те (световните лидери) ни уважават отново“, заяви Тръмп по време на митинг в Западна Вирджиния.  Йонислав Дочев", "date": "2018.09.30", "title": "Sputnik: Доналд Тръмп заяви, че светът отново уважава САЩ"}
{"url": "http://www.focus-news.net/news/2018/09/30/2572782/na-1-oktomvri-se-otkriva-novata-uchebna-godina-v-bogoslovskiya-fakultet-na-sofiyskiya-universitet-sv-kliment-ohridski.html", "text": "На 1 октомври се открива новата учебна година в Богословския факултет на Софийския университет „Св. Климент Охридски“, предаде репортер на  Агенция „Фокус“ . По този повод, с благословението на Негово Светейшество Българския патриарх и Софийски митрополит Неофит тържествената св. литургия, по повод началото на новата академична година в Богословския факултет на СУ \"Св. Климент Охридски\", ще бъде оглавена от Негово Преосвещенство Мелнишкият епископ Герасим, гл. секретар на Св. Синод на Българската православна църква. Начало на утринната служба е в 8.00 часа. Светата литургия ще започне в 09.00 часа. \r\nНикола ПЕТКОВ", "date": "2018.09.30", "title": "На 1 октомври се открива новата учебна година в Богословския факултет на Софийския университет „Св. Климент Охридски“"}
{"url": "http://www.focus-news.net/news/2018/09/30/2572785/pazardzhik-normalno-natovareno-e-dvizhenieto-po-glavnite-patishta-na-oblastta.html", "text": "Нормално натоварено е движението по главните пътища на област Пазарджик, съобщи за  Радио „Фокус“-Пазарджик  дежурният в Областно пътно управление-Пазарджик. Ограничено поради ремонт на моста на река Елшишка е движението в района на 89 км на автомагистрала „Тракия“. Движението се осъществява двупосочно в платното в посока Пловдив. Ограничението ще бъде в сила до 15 октомври. Пътните настилки са мокри на места. \r\nНа моста в село Бошуля е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в частта на Родопите в областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.09.30", "title": "Пазарджик: Нормално натоварено е движението по главните пътища на областта"}
{"url": "http://www.focus-news.net/news/2018/09/30/2572784/spokoen-e-trafikat-vav-veliko-tarnovo.html", "text": "Спокоен е трафикът по основните улици и булеварди в областния град в сутрешните часове. Движението се осъществява спокойно, предаде репортер на  Радио „Фокус“ – Велико Търново . Температурата на въздуха е 9 градуса. Условията за пътуване в региона са нормални за сезона. Времето е предимно облачно, но без валежи, мъгли и намалена видимост. Екипи на полицията следят за правилното протичане на движението. Патрули има на входовете и изходите на старата столица. \r\nОтворен за движение на всички превозни средства е Проходът на Републиката. \r\nОграничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. \r\nМария НЕДЕВА", "date": "2018.09.30", "title": "Спокоен е трафикът във Велико Търново"}
{"url": "http://www.focus-news.net/news/2018/09/30/2572783/plovdiv-izvarshena-e-politseyska-proverka-po-signal-za-avtomobili-dvizhili-se-v-nasreshtnoto-platno-na-avtomagistrala-trakiya.html", "text": "Във връзка с медийна публикация от 27 септември и разпространен видеоматериал за три леки автомобила от марката „БМВ“, които се движат насрещно по пътното в района на 130 км на автомагистрала „Тракия“ е извършена полицейска проверка. Това съобщиха от пресцентъра на  ОДМВР-Пловдив . Установено е, че кадрите са заснети на 26 септември, след 14.10 ч., непосредствено след катастрофа и запалване на два тежкотоварни автомобила в аварийната лента край 127 км в посока София. До приключване на огледа и с цел избягване на затруднение на движението в участъка на местопроизшествието е била създадена временна организация за обходен маршрут и по тази причина моторните превозни средства са били насочвани от служители на сектор „Пътна полиция“ към най-близкия пътен възел на 133 км (Войводиново).", "date": "2018.09.30", "title": "Пловдив: Извършена е полицейска проверка по сигнал за автомобили, движили се в насрещното платно на автомагистрала „Тракия“"}
{"url": "http://www.focus-news.net/news/2018/09/30/2572786/pss-sravnitelno-dobri-sa-usloviyata-za-turizam-v-planinite.html", "text": "Сравнително добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК.  Времето е спокойно, но облачно, сутрешните температури са около 9 градуса. Лифтовите съоръжения работят спрямо нормалния си график. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.30", "title": "ПСС: Сравнително добри са условията за туризъм в планините"}
{"url": "http://www.focus-news.net/news/2018/09/30/2572789/plovdiv-mokri-sa-patnite-nastilki-v-oblastta-zaradi-prevalyavaniya-ot-dazhd.html", "text": "Мокри са пътните настилки в Пловдив и областта заради превалявания от дъжд, предаде репортер на  Радио „Фокус“-Пловдив . Видимостта е намалена. Движението е с нормална интензивност. Опасност от падащи камъни има по пътищата в планинските райони, особено по направленията Асеновград-Смолян, Кричим-Девин и Юговско ханче-Югово-Лъки, по информация от Областното пътно управление. До днес преминаването по пътя Югово-Лъки се осъществява в една лента поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив-Асеновград, от изхода на областния град до Асеновград, ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. \r\nСеверното платно на бул. „Шести септември” в Пловдив, в участъка между кръстовищата с бул. „Източен“ и ул. „Никола Войводов“, е затворено за движение заради строително-ремонтни дейности. Ограничението е валидно до 30 октомври. Поради тази причина маршрутът на автобусни линии №6, 10, 21, 22, 25, 26, 66 и 116 от вътрешноградския транспорт се променя еднопосочно – от кв. „Изгрев“ към кварталите „Христо Смирненски“ и „Прослав“. \r\nМария РУСЕВА", "date": "2018.09.30", "title": "Пловдив: Мокри са пътните настилки в областта заради превалявания от дъжд"}
{"url": "http://www.focus-news.net/news/2018/09/30/2572790/gabrovo-dobri-sa-usloviyata-za-patuvane-na-teritoriyata-na-oblastta.html", "text": "Габрово. Добри са условията за пътуване на територията на област Габрово. Трафикът е интензивен, времето е предимно облачно. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Ограничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности, съобщиха за  Радио „Фокус“ – Велико Търново  от Областно пътно управление – Габрово. Движението се осъществява през улици в урбанизирана територия град Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация. До края на септември е срокът за приключване на дейностите в района. \r\nОграничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nПропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.09.30", "title": "Габрово: Добри са условията за пътуване на територията на областта"}
{"url": "http://www.focus-news.net/news/2018/09/30/2572772/reuters-donald-tramp-izrazi-vazhishtenieto-si-ot-pismata-na-kim-chen-un.html", "text": "Президентът на САЩ Доналд Тръмп доведе ентусиазма около подобряването на отношенията със севернокорейския лидер Ким Чен-ун до нови висоти, обявявайки пред митинг на негови привърженици, че двамата „са се влюбили“ след размяната на писма помежду си, предава  Reuters . \r\n„Бях наистина твърд – но той също. И отношенията ни вървяха ту напред, ту назад“, заяви Тръмп пред митинг в Западна Вирджиния. \r\n„И тогава се влюбихме? Не, наистина – той ми написа красива писма и те наистина са страхотни“, добави той, изразявайки се с шеговит тон. \r\nНеговите привърженици са се смели и го аплодирали, посочва Reuters.  Йонислав Дочев", "date": "2018.09.30", "title": "Reuters: Доналд Тръмп изрази възхищението си от писмата на Ким Чен-ун"}
{"url": "http://www.focus-news.net/news/2018/09/30/2572768/mia-grazhdanite-na-makedoniya-shte-glasuvat-na-referendum-za-dogovora-s-gartsiya-i-chlenstvo-v-nato-i-es.html", "text": "В Македония ще се проведе референдум на държавно ниво, на който гласоподавателите трябва да отговорят на въпроса „Подкрепяте ли членство в ЕС и НАТО чрез приемане на договора между Република Македония и Република Гърция?“, като оградят „За“ или „Против“, предава  Македонската информационна агенция (МИА) . \r\nПраво на глас имат 1 806 336 гласоподаватели, регистрирани в Избирателния списък. Гласуването ще се проведе в 3 748 избирателни секции, които ще бъдат отворени от 07:00 до 19:00 часа местно време. \r\nДен преди референдума, в събота гласуваха лицата от наказателно-поправителните домове, намиращите се в чужбина, както и болните и лицата в неравностойно положение, които са поискали това от общинските избирателни комисии.  В наказателно-поправителните институции в страната, общо 13, до 17:00 часа местно време активността е била 64.69 процента. Гласували са 1 008 лица от общо 1558 с право на глас. В своите домове, пък, според първоначалните информации от ОИК, са гласували 1 520 болни и лица в неравностойно положение от записаните общо 1 859. \r\nОт гражданите на Македония в чужбина подали молба за гласуване са 2 694 души, които имаха възможност да гласуват в 33 дипломатически и консулски представителите на Македония по света. Както съобщиха от ДИК, до 17:00 часа местно време общо 985 македонски граждани, или 36.56 на сто, са гласували за референдума, но в тях не влизат тези в САЩ, Канада и Лондон, където гласуването още не беше свършило. \r\nВ течение на неделния ден, ДИК ще излезе с информация относно резултатите от гласуването в събота. \r\nРеферендумът в неделя ще бъде наблюдаван от рекорден брой вътрешни и чуждестранни наблюдатели. Официалната бройк аакредитирани вътрешни наблюдатели от ДИК е 11 907, а чуждестранните ще бъдат 493 души.  Йонислав Дочев", "date": "2018.09.30", "title": "МИА: Гражданите на Македония ще гласуват на референдум за договора с Гърция и членство в НАТО и ЕС"}
{"url": "http://www.focus-news.net/news/2018/09/30/2572787/aleksandar-vuchich-nyama-da-tolerirame-nasilie-nad-sarbite-v-kosovo.html", "text": "Сърбия е реагирала умерено, мирно и навременно на насилието над сърбите в Северно Косово, но ясно е показала, че няма да го толерира, заяви президентът на Сърбия Александър Вучич в извънредно обръщение към обществеността, предава македонската информационна агенция  „Макфакс“ . \r\n„За трети път от 26 март, по един абсолютно неприемлив начин, е застрашен мирът и се правят опити от страна на Сърбия да се сключи споразумение, което Прищина ще може да скъса, заедно с една част от международните организации, които искат да сатанизират Сърбия“, заяви Вучич. \r\nТой изтъкна, че в операция, в която са участвали между 110 и 130 членове на Косовските сили за сигурност, са били блокирани улиците и всички обекти в близост до язовира Газивода, а редица лица са били малтретирани, докато четирима са били държани като заложници. Вучич заяви, че тези сили нямат какво да правят в Северно Косово с оръжие. \r\nСръбският държавен глава запита защо е споразумението с ЕС и НАТО, ако Прищина не го спазва. \r\n„Въоръжени албанци в северната част на Косово, след постигнато споразумение, може да се появяват само при две условия – с одобрение на НАТО и с пълното съгласие на местната сръбска общност“, поясни той.  Йонислав Дочев", "date": "2018.09.30", "title": "Александър Вучич: Няма да толерираме насилие над сърбите в Косово"}
{"url": "http://www.focus-news.net/news/2018/09/30/2572776/1-tv-makedoniya-komisiya-na-makedonskata-prokuratura-shte-sledi-za-nerednosti-na-referenduma.html", "text": "Временна комисия, формирана от Прокуратурата на Македония, ще следи за възможни нарушения при организирането и провеждането на референдума за името, предава скопският телевизионен канал  „1 TV“ . \r\nВ комисията ще участват по един прокурор от четирите главни прокуратури в страната, както и един от столичната прокуратура в Скопие. \r\n„Издадени са заповеди в деня на гласуването, покрай редовните да има и допълнителни дежурства, с цел навременни действия при евентуални престъпления“, заяви пред медиите прокурора Джелал Байрами, добавяйки че с този ход се покрива цялата територия на страната. \r\nТой посочи, че е установена комуникация с всички местни прокуратури, както и с членовете на МВР, които ще бъдат на терен и ако има някои престъпление, те ще трябва да им съобщят, за да може да започне незабавно събиране на доказателства. \r\nЦелта на прокуратурата е по този начин да се засили борбата против престъпните дела, свързани с изборния процес и гласуването. \r\nПрокуратурата на Република Македония призовава обществеността, гражданските организации, други организации, политически партии, вътрешни и международни институции и всички, които смятат, че някъде има индикации за престъпно деяние, свързано с организирането и провеждането на референдума за името, да подадат заявление до комисията на електронен адрес: referendum@jorm.gov.mk.  Йонислав Дочев", "date": "2018.09.30", "title": "„1 TV“ (Македония): Комисия на македонската прокуратура ще следи за нередности на референдума"}
{"url": "http://www.focus-news.net/news/2018/09/30/2572792/burgas-hudozhestvena-rabotilnichka-art-i-fakti-shte-se-provede-v-kompleks-akve-kalide.html", "text": "В последния ден на септември туристическият и археологически комплекс „Акве калиде“ в Бургас отново ще предложи интересни творчески занимания за децата. Това съобщиха от пресцентъра на  Общината . От 11.00 до 13.00 часа в поредната художествена работилничка „Арт-И-Факти“ ще се изработват модели на старинен медальон и тракийска гривна.  \r\nТаксата е 3 лв. за едно и 4 лв. за две занимания. Тя включва безплатно посещение на музея и 3D мапинг прожекция. За повече информация и резервации, тел.: 0882 00 41 26", "date": "2018.09.30", "title": "Бургас: Художествена работилничка „Арт-И-Факти“ ще се проведе в комплекс „Акве калиде“"}
{"url": "http://www.focus-news.net/news/2018/09/30/2572794/anadolu-agency-mevlyut-chavushoglu-shte-poseti-frantsiya.html", "text": "Министърът на външните работи на Турция Мевлют Чавушоглу ще направи официална визита във Франция, предава  Anadolu Agency . \r\nТой ще посети Париж по покана на своя френски колега Жан-Ив Льо Дриан, се казва в изявление на турското МВнР. \r\nОчаква се Чавушоглу да обмени вижданията си Льо Дриан относно „регионалните въпроси, по-конкретно в Сирия, двустранните отношения, както и други въпроси от общия дневен ред“, се казва още в изявлението.  Йонислав Дочев", "date": "2018.09.30", "title": "Anadolu Agency: Мевлют Чавушоглу ще посети Франция"}
{"url": "http://www.focus-news.net/news/2018/09/30/2572793/plamen-georgiev-kpkonpi-ne-e-vyarno-che-poluchavame-porachki-ot-vlastimashtite-sreshtu-hora-koito-v-momenta-sa-neudobni.html", "text": "Не е вярно, че получаваме поръчки от властимащите срещу хора, които в момента са неудобни. Това каза председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев в интервю за предаването „Тази събота и неделя“ по  бТВ . \r\nГеоргиев посочи, че българският модел за борба с корупцията е различен от румънския. „При нас единственият орган, който може да повдига обвинение, е прокуратурата. Но всички органи, които могат да разследват корупцията, са събрани в един. Създаде се задължение и за КПКОНПИ да запорира имущество. При нашия модел се създават всички предпоставки за добри резултати, защото превенцията се съчетава с борбата с корупцията“, каза още той. \r\nПопитан за случая с Трайчо Трайков, Георгиев отговори: „Aко Трайков предостави декларация с доказателства откъде има тези средства достатъчно време преди крайния срок, който вече е 2 месеца и половина, това ще бъде взето предвид. И ако той успее да докаже откъде са му тези средства, няма да има изземане на имущество. Интересуваме се от доказателствата, които той ще покаже, но налагаме обезпечителни мерки, когато установим несъответствие. Има източници например на доходи в чужбина, които ние не можем да проследим – например имал си богат чичо в Америка, който е починал и ти е оставил наследство. Затова каним лицето да ни обясни нещата, които ние няма как да знаем“, обясни Георгиев.  \r\nПопитан дали получава поръчки от властимащите срещу хора, които в момента са неудобни, той отговори: „Това не е вярно. Това е пълен абсурд. И да искаме, няма как да го направим. Говорим за приходи и разходи - неща, които са видими и проверими. Нещата са простички, това са пари.“ \r\nНа въпрос за случая със Симеон Дянков, срещу когото също се прави проверка, Георгиев отговори: „Извършихме проверка спрямо него, но не можахме да го намерим за разлика от Трайчо Трайков. Дянков ми звънна лично в 00.30 часа, защото е бил в Америка и каза, че ще ни съдейства. Той е декларирал, че има съпруга, но от САЩ ни отговориха нещо много странно - че „най-вероятно това лице е женено, но липсва акт за граждански брак“. И това е един от фактите, които искаме от него. Така че той ще предостави документи и за това, и за имуществото си“, обясни Георгиев.", "date": "2018.09.30", "title": "Пламен Георгиев, КПКОНПИ: Не е вярно, че получаваме поръчки от властимащите срещу хора, които в момента са неудобни"}
{"url": "http://www.focus-news.net/news/2018/09/30/2572795/blagoevgrad-dvizhenieto-po-glaven-pat-e-79-ot-izhoda-na-oblastniya-grad-do-paten-vazel-brezhani-se-izvarshva-v-edna-lenta-poradi-remontni-deynosti.html", "text": "Движението по път главен път E-79 в участъка от изхода от Благоевград до пътен възел Брежани - от км 364+000 до км 380+000, се осъществява в една лента, поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. Необходимо е шофьорите да преминават с повишено внимание и съобразена скорост в свободната лента, съобразно създадената организация на движение. Трафикът по автомагистрала „Струма“ и главен път Е-79 в областта е натоварен. С нормална интензивност е движението по второкласен път 19 в участъка Симитли – Гоце Делчев. Повишена е опасността от падащи камъни в Кресненското дефиле и в района на прохода Предел. До този момент няма регистрирани тежки пътни инциденти в региона. \r\nПоради ремонтни дейности е ограничено движението в отделни участъци от улица „Марица“ в областния център. Нормално натоварен е трафикът по основните улици и булеварди в Благоевград. Пътните настилки са сухи и нормално проходими. Интензивно е движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През нощта няма регистрирани тежки инциденти в Благоевград. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.09.30", "title": "Благоевград: Движението по главен път Е-79 от изхода на областния град до пътен възел Брежани се извършва в една лента, поради ремонтни дейности"}
{"url": "http://www.focus-news.net/news/2018/09/30/2572796/afp-spetsialniyat-pratenik-na-oon-za-libiya-zayavi-che-shte-bade-trudno-da-se-provedat-planiranite-za-dekemvri-izbori.html", "text": "Специалният пратеник на ООН за Либия Гасан Саламе заяви пред  AFP , че ще бъде сложно да бъдат проведени избори на 10 декември, какъвто е бил планът досега, след нови вълни на вътрешни борби в северноафриканската страна. \r\n„Все още има много за вършене. Възможно е да не успеем да спазим срока за 10 декември“, заяви Саламе в интервю за агенцията.  Йонислав Дочев", "date": "2018.09.30", "title": "AFP: Специалният пратеник на ООН за Либия заяви, че ще бъде трудно да се проведат планираните за декември избори"}
{"url": "http://www.focus-news.net/news/2018/09/30/2572797/kyustendil-praznikat-na-plodorodieto-prodalzhava-sas-semeyni-individualni-i-otborni-igri.html", "text": "Празникът на плодородието в Кюстендил продължава със семейни, индивидуални и отборни игри. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Игрите се организират за първи път в рамките на празника. Те започват от 11.00 часа на площад „Велбъжд”. За най-добрите, класиралите се на първите три места, ще има парични награди.  \r\nОтборните щафетни игри са на елиминационен принцип. В първи кръг е предвидено предаване на чувал със зелки и финална стрелба в бидон, предаване на кошница с ябълки и сортирането им в касетки, а на финала – предаване на количка с тикви и подреждане на тиквите по номера. При семейните игри се реди пирамида от пластмасови чашки, на полуфиналите ще има подхвърляне на ябълки и стрелба в чувал, а на финала - предаване на сливи с лъжица и стрелба в чашка. Интересни игри са подготвени и за индивидуалните участници – клякане с касетка с ябълки, белене на картофи и пренасяне на вино и наливане в дамаджани.  \r\nВъв втория ден от Празника на плодородието продължават изложенията на занаятчии и земеделски производители, както и откритите тренировки в спортните зони на площада. \r\nВенцеслав ИЛЧЕВ", "date": "2018.09.30", "title": "Кюстендил: Празникът на плодородието продължава със семейни, индивидуални и отборни игри"}
{"url": "http://www.focus-news.net/news/2018/09/30/2572798/plamen-georgiev-kpkonpi-na-tozi-etap-nyamame-dostatachno-sabrani-dokazatelstva-po-signalite-za-koruptsiya-sreshtu-deputati.html", "text": "На този етап нямаме достатъчно събрани доказателства по сигналите за корупция срещу депутати. Това каза председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев в интервю за предаването „Тази събота и неделя“ по  бТВ . \r\nНа въпрос докъде КПКОНПИ е стигнала с проверката на депутати, Георгиев отговори: „На този етап нямаме достатъчно събрани доказателства по сигналите за корупция срещу депутати, но работим по това. Имахме сигнал за депутата Делян Пеевски, като извършихме една изключително обстойна проверка. Събрахме огромен обем доказателства и установихме, че при този човек няма един незаконен ред. Той за нас е просто проверявано лице и мога да кажа, че няма нито един ред за нищо незаконно“, каза още той и посочи, че това лице дори е един от най-големите данъкоплатци. \r\n„Проверяваме всичко във връзка с Ветко Арабаджиев. Имаме срок за проверка от една година, който може да бъде увеличен с 6 месеца. За Арабаджиеви събрахме цялата информация за имуществото, което имат. Дадохме ги на прокуратурата и тя наложи ограничителни мерки. Но трябва време, защото в момента проверките са на ранен етап. Говорим за хора, които икономически са много активни – само банковата и данъчната информация при тях е огромна. И чак когато се анализира всичко, ние можем да наложим ограничителни мерки“, обясни Георгиев и посочи, че КПКОНПИ работи само с документи, а не по слухове.   \r\nВъв връзка със случая с бившия кмет на „Младост“ Десислава Иванчева, той посочи, че не може да коментира в детайли доказателствата, защото те са в огромен обем. „Единственият въпрос е какво правят тези пари в автомобила на тази жена. Много разговори са записани от нас между Иванчева и посредника в сделката – Дюлгеров. Т.е. имаме изключително голям обем доказателства – повече от 10 тома разговори са записани. Но доказателствата са категорични, защото съдът не прие обжалването на мярката за неотклонение няколко пъти. Но лично аз като прокурор бих бил щастлив да работя по този лесен случай, защото доказателствата са неоспорими и показват, че Иванчева е поискала и приела тези пари“, обясни Георгиев. \r\nПопитан за идеята да бъде въведено антикорупционно говорене в детските градини, Георгиев отговори, че с това България не открива топлата вода. „Идеята е да се започне евентуално с трета и четвърта група в предучилищното образование. В Германия например моделът е да се прави една игра, при която полицай си говори с кукла и децата сядат в кръг около него. И полицаят играе с куклата – той не взима пари, за да й помогне, когато има нужда. И така децата виждат как се случат нещата. В Хонг Конг през 1973 г. е създаден техният орган за антикорупция. Тогава се прави изследване и над 90% от хората казват, че корупцията е нещо нормално. След това се създава антикорупционният орган, правят се такива игри и през 2000 г. се прави отново изследване, което показва, че 87% от хората вече не са съгласни с корупцията“, обясни Георгиев.", "date": "2018.09.30", "title": "Пламен Георгиев, КПКОНПИ: На този етап нямаме достатъчно събрани доказателства по сигналите за корупция срещу депутати"}
{"url": "http://www.focus-news.net/news/2018/09/30/2572788/24-vesti-makedoniya-referendumat-v-makedoniya-shte-bade-sleden-ot-11-907-vatreshni-i-493-chuzhdestranni-nablyudateli.html", "text": "Рекорден брой вътрешни и чуждестранни наблюдатели ще бъдат в избирателните секции, за да следят процеса на гласуване на гражданите на Македония в референдума за името, предава скопският телевизионен канал  „24 Вести“ . \r\nОфициалният брой на акредитирани вътрешни наблюдатели от Държавната избирателна комисия (ДИК) е 11 907 души, на чуждестранните наблюдатели е 493, а международните организации са акредитирали и 194 преводачи. \r\nПокрай вътрешните, референдумът ще бъде следен и от чуждестранни журналисти. ДИК е акредитирала 83 журналисти от 32 медии.  Йонислав Дочев", "date": "2018.09.30", "title": "„24 Вести“ (Македония): Референдумът в Македония ще бъде следен от 11 907 вътрешни и 493 чуждестранни наблюдатели"}
{"url": "http://www.focus-news.net/news/2018/09/30/2572800/afp-broyat-na-zaginalite-v-indoneziya-veche-e-832-dushi.html", "text": "Броят на загиналите в Индонезия след опустошителното земетресение от 7.5 по Рихтер и последвалото го цунами, вече е 832 души и може да нарасне, съобщиха от бедствената агенция на страната, предава  AFP . \r\nДосега, се казва в изявлението на агенцията, почти всички смъртни случаи са регистрирани в град Палу, който беше ударен от вълни с височина от метър и половина. \r\n11 смъртни случаи са били регистрирани в региона на Донгала, северно от Палу, поясняват от агенцията.  Йонислав Дочев", "date": "2018.09.30", "title": "AFP: Броят на загиналите в Индонезия вече е 832 души"}
{"url": "http://www.focus-news.net/news/2018/09/30/2572801/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за  Радио „Фокус“ – Пирин  от „Гранична полиция“. Няма данни за образуване на колони от автомобили. Нормално натоварен е и трафикът през граничен пункт „Илинден“, както и на контролно-пропусквателните пунктове на границата между България и Македония, които се намират в Благоевградска област. \r\nЛивия НИНОВА", "date": "2018.09.30", "title": "Благоевград: Без проблеми се извършва преминаването през  ГКПП „Кулата“"}
{"url": "http://www.focus-news.net/news/2018/09/30/2572791/lokalno-makedoniya-navreme-e-zapochnalo-glasuvaneto-v-prilep-krivogashtani-dolneni-i-krushevo.html", "text": "В Прилеп гласуването е започнало точно навреме и всички 142 избирателни секции са били отворени в 07:00 часа местно време. Не е имало никакви проблеми, съобщават от Общинската избирателна комисия, предава скопското електронно издание  „Локално“ . \r\nПравото си на глас в Прилеп ще могат да упражнят 64 309 регистрирани гласоподаватели. \r\nБез проблеми и навреме са били отворени и избирателните места в Кривогащани, Долнени и Крушово, поясняват от местните ОИК. \r\nВ Кривогащани в 13 избирателни секции ще могат да гласуват 4 737 гласоподаватели. \r\nВ Община Долнени има 11 580 регистрирани гласоподаватели, които могат да посетят някоя от 40-те избирателни секции. \r\nВ Крушево ще могат да гласуват 7 933 граждани в 22 избирателни секции.  Йонислав Дочев", "date": "2018.09.30", "title": "„Локално“ (Македония): Навреме е започнало гласуването в Прилеп, Кривогащани, Долнени и Крушево"}
{"url": "http://www.focus-news.net/news/2018/09/30/2572803/kyustendil-ogranicheno-e-dvizhenieto-na-tretoklasen-pat-6222-v-uchastaka-smolichano-pelatikovo-ot-km-10-do-km-14-poradi-propadane-na-chast-ot-patnoto-platno-na-nyakolko-mesta.html", "text": "Ограничено е движението на третокласен път 6222 в участъка Смоличано-Пелатиково, от км 10 до км 14, поради пропадане на част от пътното платно на няколко места. Това съобщи за  Радио „Фокус“ – Пирин  дежурният в Областно пътно управление-Кюстендил. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Нормално интензивен е трафикът по главен Е-79 и автомагистрала „Струма“ в областта.  \r\nДвижението по третокласен път 107 в участъка между село Пастра и Рилския манастир, от км 27+575 до км 27+825, се извършва двупосочно в една лента поради извършване на аварийно-възстановителни дейности по обрушване на ската. Движението се ограничава за периоди от 10 минути и се регулира от светофарна уредба, а при необходимост - и от сигналисти. \r\nЛивия НИНОВА", "date": "2018.09.30", "title": "Кюстендил: Ограничено е движението на третокласен път 6222 в участъка Смоличано-Пелатиково, от км 10 до км 14, поради пропадане на част от пътното платно на няколко места"}
{"url": "http://www.focus-news.net/news/2018/09/30/2572805/esenen-salon-na-izkustvata-zapochva-v-dimitrovgrad-ot-5-oktomvri.html", "text": "Есенен салон на изкуствата започва в Димитровград от 5 октомври с концерт на италианското трио Лело Петрарка в лятната читалня на Градската библиотека „Пеньо Пенев“. Това съобщиха от пресцентъра на  Община Димитровград . Пак там ще могат да се разгледат и платната на галерия „Сугит“, която гостува на Есенния салон на изкуствата с изложба от международния пленер провел се в село Бодрово. Библиотеката ще представи и творчески портрет на писателя Антон Дончев. \r\nТри самостоятелни изложби живопис на Стойчо Желев, Валя Донкова и Стефан Гендов, както и творческа среща и премиера на книгата „Тафта“ на Стефка Данева ще могат да се видят в изложбена зала „Асен Крайшников“ в рамките на програмата на салона на изкуствата. \r\nВ ОДТ „Апостол Карамитев“ ще се състои концерт на трио „Тенорите“ и Симфониета - Враца, детски спектакъл и изложба-живопис на Илиян Урумов. Акцент в програмата е и концертът-бенифис на дългогодишния диригент на Забавно-духов оркестър и почетен гражданин на Димитровград маестро Доцо Вътков, който ще се състои на 2 октомври от 18.30 часа. Участие в концерта ще вземат „Звездните момичета“ и някои от големите имена на българската и световна музика със солови изпълнение в чест на Маестрото. \r\nДом-музей \"Пеньо Пенев\" ще домакинства на документално киночасие, където ще бъде представен филма „Звярът е жив“ и среща-разговор с авторите Весела Казакова и Мила Минева.  \r\nОсновен акцент в програмата е и традиционият младежки джаз фестивал, който ще се проведе от 23-25 октомври и  музикално-образователната програма за децата в детските градини „В приказния свят на джаза“. В зала „Жул Леви“ ще бъде показана интересна програма, която ще започне на 17 октомври със среща-разговор с един от най-полулярните български композитори Стефан Диомов, акордеонно шоу на студенти от класа по акордеон на Ангел Маринов от Музикалната академия в Пловдив \r\nВ някои от селата от община Димитровград също ще има събития включени в програмата на салона на изкуствата. В село Длъгнево  „С Паисий през вековете - да съхраним християнството, българската история, традиции и обичаи“ и Яворовите възпоменателни тържества в село Скобелево. \r\nОт 9 до 11 ноември в новоремонтираната Спортна зала „Младост“ почитателите на танцовото изкуство ще имат възможност да се насладят на изпълненията по време на XIII Национален танцов фестивал „България танцува“. \r\nС откриване на изложбата „Малкия принц“ на Унгарския културен институт и участие на Акустично джаз трио Художествена галерия „Петко Чурчулиев“ ще закрие събитията в програмата на Есенния салон на изкуствата в Димитровград.", "date": "2018.09.30", "title": "Есенен салон на изкуствата започва в Димитровград от 5 октомври"}
{"url": "http://www.focus-news.net/news/2018/09/30/2572802/plovdiv-otlaga-se-velorazhodkata-v-asenovgrad-posvetena-na-svetovniya-den-na-turizma.html", "text": "Отлага се велоразходката в Асеновград, посветена на Световния ден на туризма, съобщи за  Радио „Фокус“-Пловдив  Ивайло Мирчев, експерт в Общинско предприятие „Туризъм“. Инициативата ще се проведе през един от следващите почивни дни, ако времето позволява. На сборния пункт пред спортната зала „Тритоник скрийм“ над кв. „Изток“ ще бъде изпратен служител от Общината, който да предупреждава хората, че събитието няма да се проведе. \r\nМария РУСЕВА", "date": "2018.09.30", "title": "Пловдив: Отлага се велоразходката в Асеновград, посветена на Световния ден на туризма"}
{"url": "http://www.focus-news.net/news/2018/09/30/2572808/plovdiv-prodalzhava-retro-rali-rodopi.html", "text": "Продължава ретро рали „Родопи“, предаде репортер на  Радио „Фокус“-Пловдив . В него участват над 40 атрактивни автомобила. Те ще изминат трасе с обща дължина 340 км. Състезанието е разделено в два етапа, четири часови контроли със зададено време за преминаване, шест изпитания за преминаване с точно определена скорост, всички валидни за крайното класиране.  \r\nРетро рали „Родопи” е кръг от националния ретро класик шампионат с коефициент 4. Организатор е Автомобилен спортен клуб Ретро – Пловдив. \r\nМария РУСЕВА", "date": "2018.09.30", "title": "Пловдив: Продължава ретро рали „Родопи“"}
{"url": "http://www.focus-news.net/news/2018/09/30/2572810/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-1-oktomvri.html", "text": "„Софийска вода” временно ще прекъсне водоснабдяването в някои части на столицата на 1 октомври. Това съобщиха от пресцентъра на  дружеството . Във връзка с подмяна на сградно водопроводно отклонение на ул. „Река Елешница“, кв. „Кремиковци“, се налага спиране на водоподаването от 10.00 до 16.00 часа на клиентите на „Софийска вода”, живеещи в района на  ул. „Чавдар“, ул. „Славянка“, ул. „Река Елешница“, ул. „Малина“ . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чавдар“ ъгъла с ул. „Мургаш “. \r\nВъв връзка с направа на водопроводни връзки на ул. „Йосиф Хербст“, жк. „Надежда“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на  ул. „Йосиф Хербст“ по ул. „Чудомир“ от ул. „Екзарх Стефан“ до бул. „Ломско шосе“ . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йосиф Хербст“ ъгъла с ул. „Чудомир“. \r\nВъв връзка с подмяна на сградно водопроводно отклонение на ул. „Проф. Кирил Мирчев“, вилна зона „Симеоново - север“, се налага спиране на водоподаването от 10.00 до 16.00 часа на клиентите на „Софийска вода”, живеещи в района на  ул. „Проф. Кирил Мирчев“ от №1 до № 4 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Кирил Мирчев“ №6. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.09.30", "title": "„Софийска вода” временно ще прекъсне водоснабдяването в някои части на столицата на 1 октомври"}
{"url": "http://www.focus-news.net/news/2018/09/30/2572807/varna-nyama-signali-za-intsidenti-zaradi-loshoto-vreme-v-oblastta-kam-momenta.html", "text": "През нощта и тази сутрин в Областната администрация във Варна не са постъпвали сигнали за инциденти във връзка с влошената метеорологична обстановка. Това съобщи за  Радио „Фокус“ – Варна  дежурният служител в оперативното звено към институцията. Няма данни за паднали клони и дървета или проблемни пътища. Не е подавана информация за останали без електрозахранване населени места. По данни на Министерството на околната среда и водите, вследствие на валежите се очакват по-значителни повишения на речните нива могат да се очакват във водосбора на река Камчия. \r\nПо информация на „Пътна полиция“ към момента няма данни за проблемни участъци на територията на града във връзка с влошеното време, или за неработещи светофарни уредби. От „Пътна полиция“ призовават водачите да се съобразяват с мокрите настилки и да бъдат внимателни на пътя. Четири катастрофи са станали на територията на Варна през изминалото денонощие. От „Пътна полиция“ не са получавали сигнали за тежки произшествия с пострадали хора. Регистрирани са само материални щети.  \r\nДиана СТОЕВА", "date": "2018.09.30", "title": "Варна: Няма сигнали за инциденти заради лошото време в областта към момента"}
{"url": "http://www.focus-news.net/news/2018/09/30/2572809/varna-dvizhenieto-po-chast-ot-patya-staro-oryahovo-grozdyovo-se-osashtestvyava-v-edna-lenta-poradi-remontni-deynosti.html", "text": "Движението по част от пътя Старо Оряхово – Гроздьово се осъществява в една лента поради частични ремонтни дейности на асфалтовата настилка, предаде репортер на  Радио „Фокус“ – Варна . Организацията за движение е сигнализирана с пътни знаци. Към този час обстановката по пътищата във Варненска област е спокойна. На много места пътните настилки са мокри. Поради влошената метеорологична обстановка органите на реда призовават водачите да бъдат внимателни на пътя. Интензивен е трафикът в посока от и към Добрич, по пътя за Бургас и по магистрала „Хемус“.  \r\nВ областта частични ремонтни дейности се извършват на пътя между Девня – Суворово, както и на пътя Вълчи дол – Суворово. От пътната агенция призовават водачите да преминават с повишено внимание през двата участъка. Движението по автомагистрала „Черно море“ в посока към Бургас се осъществява двупосочно в едното платно поради ремонтни дейности на асфалтовата настилка. Работата по пътното платно след Варна ще продължи до 23 декември. В областта остава в сила ограничението за моторни превозни средства над 10 тона по направлението Кранево – Варна, при км 83 километър. Обходният маршрут е през Кичево и Оброчище. \r\nДиана СТОЕВА", "date": "2018.09.30", "title": "Варна: Движението по част от пътя Старо Оряхово – Гроздьово се осъществява в една лента поради ремонтни дейности"}
{"url": "http://www.focus-news.net/news/2018/09/30/2572804/lokalno-makedoniya-bivsh-shef-v-tsru-tvardi-che-sasht-biha-prieli-promyana-na-granitsite-na-balkanite.html", "text": "Бившият заместник-директор на ЦРУ за Балканите, Стивън Майер заяви, че не вярва Вашингтон да се противопостави на евентуална промяна на границите на Балканите, предава скопското електронно издание  „Локално“ . \r\nТой добави, че в американската политика спрямо Косово и целия регион, се е случила голяма промяна. \r\n„Не вярвам Вашингтон да се противопостави, ако тукашното ръководство пожелае да променя граници“, заяви Майер, визирайки Косово и Сърбия. \r\nСпоред него, Германия иска промяна на границите, но се опасява от нестабилност, докато британците са „50-50“, а Европейският съюз би приел решение, ако се стигне до такова. \r\nОбявените намерения за делиенация са всъщност желание за промяна на границите, смята Майер, който твърди че говори за това от 20 години и че то трябва да се случи. \r\n„На сръбските ми приятели казах, че трябва да разберат, че голяма част от Косово е невъзвръщаема, тъй като в противен случай това би означавало война. Но, областта северно от река Ибар е друга приказка“, добави той. \r\nЗа южната част от Косово, Майер твърди, че сръбските общности имат опция или да останат, или да се преселят. \r\nТой добави, че в Република Сръбска трябва да има референдум с три опции – оставане в Босна и Херцеговина, независимост или присъединяване към Сърбия. Според него, с такива промени държавите биха станали по-хомогенни.  Йонислав Дочев", "date": "2018.09.30", "title": "„Локално“ (Македония): Бивш шеф в ЦРУ твърди, че САЩ биха приели промяна на границите на Балканите"}
{"url": "http://www.focus-news.net/news/2018/09/30/2572812/plovdiv-dva-leki-avtomobila-sa-katastrofirali-na-kragovoto-krastovishte-v-zh-k-trakiya-sled-sgradata-na-obshtinata-nyama-postradali.html", "text": "Два леки автомобила са катастрофирали преди около 40 минути на кръговото кръстовище в ж. к. „Тракия“ след сградата на Общината, в посока към магазин от голяма верига от германски хипермаркети, съобщи слушател на  Радио „Фокус“-Пловдив . От удара единият от автомобилите се е забил в крайпътен стълб, а според слушателя другата кола е на пътното платно и е с нанесени сериозни материални щети. На мястото има полицейски патрул. Няма данни за пострадали хора. \r\nМария РУСЕВА", "date": "2018.09.30", "title": "Пловдив: Два леки автомобила са катастрофирали на кръговото кръстовище в ж. к. „Тракия“ след сградата на Общината, няма пострадали"}
{"url": "http://www.focus-news.net/news/2018/09/30/2572813/sport-polsha-i-braziliya-otnovo-v-bitka-za-titlata.html", "text": "Полша и Бразилия отново излизат на финал на тазгодишното световно първенство по волейбол, на което България е домакин заедно с Италия. \r\nПоляците победиха САЩ в мач, в който първо поведоха с 1-0, допуснаха обрат до 1-2, но в крайна сметка се добраха до победата с 3-2. \r\nНай-полезен за полския тим бе звездата Бартош Курек с 29 точки, а за американците Матю Андерсън и Тейлър Сандър реализираха по 19 точки. \r\nПолша и Бразилия играха във финала и на последното Световно, когато поляците се наложиха с 3-1. \r\nВ битката за третото място излизат САЩ и Сърбия.", "date": "2018.09.30", "title": "Спорт: Полша и Бразилия отново в битка за титлата"}
{"url": "http://www.focus-news.net/news/2018/09/30/2572814/chez-razpredelenie-zapochva-proekt-za-po-sigurno-elektrozahranvane-na-bistritsa-i-zheleznitsa-v-perioda-01-05-oktomvri-shte-badat-montirani-distantsionno-obsluzhvani-elektromeri.html", "text": "ЧЕЗ Разпределение България започва монтирането на дистанционно обслужвани електромери в селата Бистрица и Железница през първата седмица на октомври, благодарение на които ще бъдат повишени качеството и надеждността на електрозахранването на клиентите. Това съобщиха от пресцентъра на  ЧЕЗ България . Автоматизираната система  ще позволява дистанционно отчитане на изразходваната електроенергия, ще следи какво е натоварването на мрежата и нивото на подаваното напрежение, честотата и продължителността на прекъсванията и други параметри, което ще позволява незабавна реакция при нужда \r\nПо време на монтажните дейности, които ще се осъществят в периода 1-5 октомври, не е предвидено изключване на електрозахранването едновременно за голям брой потребители. Възможни са единствено кратковременни прекъсвания за индивидуалните монтажи на електромерите между 08.00 и 17.00 ч. Дейността се извършва от техници с необходимата квалификация и опит и е за сметка на дружеството.", "date": "2018.09.30", "title": "ЧЕЗ Разпределение започва проект за по-сигурно електрозахранване на Бистрица и Железница, в периода 01-05 октомври ще бъдат монтирани дистанционно обслужвани електромери"}
{"url": "http://www.focus-news.net/news/2018/09/30/2572815/za-vtora-godina-mon-organizira-obucheniya-za-it-kariera.html", "text": "За втора поредна година стартират обученията по професията „Приложен програмист“ по Национална програма „Обучение за ИТ кариера“ на Министерството на образованието и науката в изградените пет IT-центъра в София, Бургас, Пловдив, Русе и Правец. Това съобщиха от пресцентъра на  МОН . \r\nОт програмата могат да се възползват всички настоящи десетокласници, които не се обучават в паралелка за придобиване на професионална квалификация по професия от ПН „Компютърни науки“. Те могат да започнат своя 3-годишен курс на обучение през ноември т.г. и да го приключат едновременно със завършване на средното си образование. Обучението е безплатно и е в рамките на 320 часа годишно през всяка от трите години, като част от него ще се провежда онлайн. Лекциите и упражненията са в събота и неделя. Във всеки център могат да кандидатстват не само местни ученици, а и десетокласници от съседните общини и области. На всеки одобрен курсант от по-далечно място ще се поемат разходите за път и храна.  \r\nСформирането на групите от ученици от Х клас ще се осъществи след входящ тест за допускане за обучение. Преди това всички кандидати трябва да се регистрират за включване в националната програма на адрес:  .  Срокът за регистрация е до 16.00 часа на 05 октомври 2018 г. Входящият тест за регистрираните кандидати ще се проведе на 14 октомври 2018 г. \r\nОбученията се провеждат в изградените пет IT-центъра за софтуерно обучение: в София – към Технологично училище „Електронни системи“ и Технически Университет - София, Правец – към Професионална гимназия по компютърни технологии и системи, град Правец и Технически университет – София, Русе – към Професионална гимназия по електротехника и електроника „Апостол Арнаудов“ - Русе, и Русенски университет „Ангел Кънчев“, Пловдив – към МГ „Акад. Кирил Попов“ и Пловдивски университет „Паисий Хилендарски“, Бургас – към Професионална гимназия по електротехника и електроника „Константин Фотинов“ и Университет „Проф. д-р Асен Златаров“ -  Бургас. \r\nПартньори в Националната програма са организации и фирми от ИТ сектора: Българската асоциация на софтуерните компании (БАСКОМ), Българската асоциация за информационни технологии (БАИТ), Българската аутсорсинг асоциация и Фондация „Клъстер информационни и комуникационни технологии (ИКТ Клъстер). \r\nПовече информация за програмата може да видите тук:", "date": "2018.09.30", "title": "За втора година МОН организира обучения за IT кариера"}
{"url": "http://www.focus-news.net/news/2018/09/30/2572819/babh-letniyat-turisticheski-sezon-zavarshi-bez-masov-hranitelen-intsident.html", "text": "Въпреки увеличения брой туристи и високите температури, туристическият сезон по нашето Черноморие завърши без нито един масов хранителен инцидент. За изминалия летен период Българската агенция по безопасност на храните (БАБХ) е извършила 4 552 извънредни проверки извън текущия официален контрол. За установените нарушения са издадени 463 предписания и са връчени 82 акта за административни нарушения. Това съобщиха от пресцентъра на  БАБХ . \r\nЗа унищожаване са насочени 655 кг храни от животински произход с изтекъл срок на годност, без етикетировка и без маркировка, 33 кг храни от неживотински произход с изтекъл срок на годност, 12 кг живи миди без етикет и документи за произход и 71 кг готова за консумация кулинарна продукция поради липса на документи за произход и срок на годност. Временно е спряна дейността на 6 обекта.  \r\nНай-честите констатирани несъответствия са по отношение на сградов фонд и оборудване, липса на регистрация по чл. 12 от Закона за храните (ЗХ), търговия с храни без идентификационна маркировка за произход и годност, поддържане на системите за управление на безопасността на храните (неактулизирани по отношение на нормативната уредба, нередовно водене на записи за входящ контрол, неизпълнение на мониторингови програми за контрол на хигиена и готов продукт).  \r\nОтчетени са също несъответствия на дейностите и предлагания асортимент спрямо разрешените в издаденото удостоверение за регистрация по ЗХ, неправилно етикетиране на храните, съвместно съхранение на различните групи храни, изискващи различен температурен режим на съхранение и незадоволителна/лоша хигиена на обекта.", "date": "2018.09.30", "title": "БАБХ: Летният туристически сезон завърши без масов хранителен инцидент"}
{"url": "http://www.focus-news.net/news/2018/09/30/2572799/telma-makedoniya-navreme-e-zapochnalo-glasuvaneto-v-tetovo.html", "text": "В Тетово гласуването за референдума е започнало точно навреме в 07:00 часа във всички избирателни секции, където право на глас имат 83 093 гласоподаватели. Засега всичко протича в спокойна и демократична атмосфера, отбелязва скопският телевизионен канал  „Телма“ . \r\nВ останалите общини гласуването също е преминало спокойно. В тетовско-гостиварския регион, където право на глас имат 294 700 гласоподаватели, ще се гласува в девет общини. \r\nСлед Тетово, най-много регистрирани гласоподаватели има в Община Гостивар, общо 79 160 граждани. Гласуването там ще се проведе в 121 избирателни секции. \r\nВ Община Маврово – Ростуша има най-малко гласоподаватели, общо 9 672, които ще могат да гласуват в 39 избирателни секции.  Йонислав Дочев", "date": "2018.09.30", "title": "„Телма“ (Македония): Навреме е започнало гласуването в Тетово"}
{"url": "http://www.focus-news.net/news/2018/09/30/2572806/dik-na-makedoniya-v-po-golyamata-chast-ot-stranata-izbiratelnite-sektsii-sa-otvoreni-navreme.html", "text": "Точно в 07:00 часа местно време е започнало гласуването на референдума за името, на който гласоподавателите трябва да отговорят на въпроса „Подкрепяте ли членство в ЕС и НАТО чрез приемане на договора между Република Македония и Република Гърция?“ като оградят „За“ или „Против“, предава скопският телевизионен канал  „Телма“ . \r\nСпоред Държавната избирателна комисия на Македония (ДИК), в по-голямата част от страната избирателните секции са отворили навреме, освен на две места в Прилеп и едно в скопската община Чучер Сандево, където гласуването е започнало с леко закъснения поради отстраняване на агитационен материал. Гласуването досега се развива безпроблемно и не са забелязани инциденти. \r\nГоворителят на ДИК, Люпка Гугучевска разкри и информациите за гласуването в чужбина в събота, където до 17:00 часа са гласували 985 души или 36.35 процента. \r\nПървата пресконференция с информация относно избирателната активност е насрочена за 09:30 часа местно време (10:30 часа българско време).  Йонислав Дочев", "date": "2018.09.30", "title": "ДИК на Македония: В по-голямата част от страната избирателните секции са отворени навреме"}
{"url": "http://www.focus-news.net/news/2018/09/30/2572822/plovdiv-s-kontsert-na-big-bend-plovdiv-zapochna-porednoto-izdanie-na-muzika-v-parka.html", "text": "С концерт на „Биг Бенд Пловдив“ започна поредното издание на „Музика в парка“ пред храм „Свети Климент Охридски“ в парк „Ружа“ в Пловдив. Инициативата е на кмета на район „Западен“ Димитър Колев и е част от културния календар на района. Това съобщиха от пресцентъра на  Община Пловдив . \r\nВ продължение на час „Биг Бенд-Пловдив“ изпълни музика от най-различни стилове – от класическа през популярна до народна. Концертът изненада приятно всички, които бяха избрали да прекарат съботния следобед в парк „Ружа“. \r\nТова е само първият епизод от есенното издание на „Музика в парка“. Днес, отново от 17.30 часа, на същото място ще се проведе концерт на смесен хор при храм „Свети Възнесение Господне“ с диригент Дорис Хофман. Специално за събитието е поканен и Пловдивският митрополит Николай. \r\nЕсенното издание на „Музика в парка“ ще завърши в понеделник, 1 октомври, с изпълнения на хор „Иван Спасов“ с диригент Гергана Люцканова. Концертът, който съвпада с Деня на музиката, е насрочен за 18.00 часа. \r\nТова е третото издание на инициативата „Музика в парка“, която се провежда на открито в район „Западен“. Концертите са подарък за жителите на района от кмета Димитър Колев.", "date": "2018.09.30", "title": "Пловдив: С концерт на „Биг Бенд-Пловдив“ започна поредното издание на „Музика в парка“"}
{"url": "http://www.focus-news.net/news/2018/09/30/2572823/tass-ot-srabska-lista-razkriha-che-obstanovkata-v-severno-kosovo-se-e-uspokoila.html", "text": "Ситуацията в северната част на Косово се е нормализирала, след кризата в съботния ден, заяви от община Зубин Поток депутатът от „Сръбска листа“ Игор Симич, предава  ТАСС . \r\n„Барикадите в Зубин Поток бяха премахнати след обръщението на президента (на Сърбия) Александър Вучич. Обстановката се успокои, макар и напрежението да витае във въздуха“, заяви депутатът в ефира на националната телевизия. \r\n„Надявам се, че някой в Прищина и тези в посолствата, които взимат решенията и могат да влияят на албанците, ще отчетат колко много направиха Сърбия и местните власти, за да се успокои ситуацията, така че сърбите да не се подадат на провокацията“, отбеляза Симич.  Йонислав Дочев", "date": "2018.09.30", "title": "ТАСС: От „Сръбска листа“ разкриха, че обстановката в Северно Косово се е успокоила"}
{"url": "http://www.focus-news.net/news/2018/09/30/2572821/afp-proturskite-buntovnitsi-v-severna-siriya-sa-zapochnali-da-se-izteglyat-ot-stranata.html", "text": "Протурските бунтовници са започнали да се изтеглят от районите в Северна Сирия според сключеното споразумение между Анкара и Москва за избягване на военно нападение над последната опозиционна крепост в страната, предава AFP. \r\n„Бойци от Файлак ал Шам са започнали да се изтеглят от райони в южните околности на провинция Алепо и западните покрайнини на град Алепо със своите тежки оръжия, включително танкове и оръдия“, заяви базираната във Великобритания, Сирийска обсерватория за човешки права.  Йонислав Дочев", "date": "2018.09.30", "title": "AFP: Протурските бунтовници в Северна Сирия са започнали да се изтеглят от страната"}
{"url": "http://www.focus-news.net/news/2018/09/30/2572816/zam-ministar-boyko-penkov-s-novite-promeni-v-zdraveopazvaneto-se-tseli-promyana-v-nachinite-na-finansirane-na-bolnitsite-i-v-otgovornostta-na-patsientite.html", "text": "С новите промени в здравеопазването се цели промяна в начините на финансиране на болниците и промяна в отговорността на пациентите. Това каза заместник-министърът на здравеопазването Бойко Пенков в интервю за предаването „Неделя 150“ по  БНР . \r\n„Предложени са два модела за реформа в здравеопазването, които на пръв поглед са адски различни. Но ако погледнем в еволюционно отношение, ако се приеме вариант, в който влизат застрахователи и надграждат осигурителния модел като основни играчи с достъп до публични средства, а после постепенно се премине към пълна демонополизация, това означава че по този начин се гарантира много плавен и спокоен преход с възможности за натрупване на капацитет и в самите застрахователи с гарантиране на устойчивост в системата. Така че постепенните промени, гарантирани през правилно законодателство и устойчиви финансово, според мен биха дали по-добър резултат“, каза още Пенков и посочи, че това е едно добро начало, което би довело до пълна демонополизация на здравното осигуряване.  \r\n„Има един постулат, че реформа с пари се прави. Гладна реформа няма. Трябва да има акумулирани средства, преостойностяване на сегашните нива на заплащане, защото това не е цена, а е стойност, която е възможна, а не реална. От тази гледна точка, постигайки едно справедливо финансиране, ще имаме и промяна във финансирането на болниците, което ще става по по-справедлив начин. Тези, които дават добро качество, които работят, които инвестират в обучение на кадри и в технологии, да получават повече за своя труд. Без това нещо няма как да се случи“, обясни Пенков и посочи, че всичко това иска пари. „Защото ето сега, например колегите от „Пирогов“ дават здравето си всеки божи ден, а получават същите пари, каквито биха получили например във вече несъществуващата болница в Оряхово, а това не е нормално. Това искаме да стане с новия модел, в който гарантираме финансов ресурс в сектора и промяна в начините на финансиране на болниците и на извънболничния сектор“, обясни зам.-министърът.  \r\nПенков обясни, че с новия модел се променя също и отговорността на пациентите. „Например в някоя болница, близо до София, й се обаждат, че ще дойдат на проверка от НЗОК и половината град си взима торбичката и тича да ляга по леглата, защото е записан, че е хоспитализиран. При положение, че трябва да дам 70 или 100 лв. от джоба си, дали ще се съглася така да ме водят на хартия? Няма как да стане. Трябва да разберем, че това са нашите пари и те трябва да отидат там, където ние като пациенти ще получим най-добрата грижа“, каза още той.", "date": "2018.09.30", "title": "Зам.-министър Бойко Пенков: С новите промени в здравеопазването се цели промяна в начините на финансиране на болниците и в отговорността на пациентите"}
{"url": "http://www.focus-news.net/news/2018/09/30/2572824/targovishte-zaginal-e-62-godishen-mazh-ot-selo-probuda-blasnat-ot-vlekach-na-pat-i-4-sofiya-varna.html", "text": "Около 21.05 часа на 29 септември на първокласен път I-4 София-Варна в село Пробуда, община Търговище, правоспособният водач Д. Д., на 41 год., от град Девня, управлявайки в посока София-Варна влекач със софийска регистрация - фирмена собственост, е блъснал намиращ се на пътното платно 62-годишен мъж от селото, който вследствие на инцидента е загинал на място. Това съобщиха от  ОДМВР-Търговище . По случая е образувано досъдебно производство.", "date": "2018.09.30", "title": "Търговище: Загинал е 62-годишен мъж от село Пробуда, блъснат от влекач на път I-4 София-Варна"}
{"url": "http://www.focus-news.net/news/2018/09/30/2572811/sputnik-sasht-izgrazhdat-nova-voenna-baza-na-granitsata-mezhdu-siriya-i-irak-tvardi-kyurdski-komandir.html", "text": "Кселил Шърван, командир на група от кюрдските бойци пешмерга, заяви пред  Sputnik , че американска военна база е била засечена близо до град Ал Каим в Северозападен Ирак на границата със Сирия. \r\nСАЩ засилват своето военно присъствие в региона и, според говорител на Сирийските демократични сили, базата ще бъде използвана за офанзива срещу останалите бойци на „Ислямска държава“ в Източна Сирия. \r\n„Според нашите данни, САЩ изграждат нова военна база в стратегически важния регион на Ал Каим в провинция Анбар на иракско-сирийската граница. Американците засилват военното си присъствие в региона, което е причината иракските правителствени сили да изпратят повече военни подкрепления към Ал Каим, за да засилят граничния контрол“, заяви Шърван. \r\nГоворител на Сирийските демократични сили поясни, че новата база е част от операция на бойците на СДС, започната по-рано през месеца, срещу последната крепост на „Ислямска държава“ в Хаджин, Източна Сирия.  Йонислав Дочев", "date": "2018.09.30", "title": "Sputnik: САЩ изграждат нова военна база на границата между Сирия и Ирак, твърди кюрдски командир"}
{"url": "http://www.focus-news.net/news/2018/09/30/2572817/mkd-makedoniya-do-9-chasa-aktivnostta-na-glasuvalite-na-referenduma-v-makedoniya-e-245.html", "text": "Всички 3 480 избирателни секции са били отворени навреме и за първите два часа и половина от гласуването на референдума не са регистрирани нередности, предава скопското електронно издание  „МКД“ . \r\nДо 9:00 часа местно време (10:00 часа българско време), според данните на 71 на сто от избирателните секции, процентът на гласували е 2.45 процента, заяви по време на първата пресконференция за деня Люпка Гугучевска, говорител на Държавната избирателна комисия. \r\nВ ДИК досега са подадени три жалби за нарушение на личното избирателно право и трите са били определени за неоснователни.  Йонислав Дочев", "date": "2018.09.30", "title": "„МКД“ (Македония): До 9 часа активността на гласувалите на референдума в Македония е 2.45%"}
{"url": "http://www.focus-news.net/news/2018/09/30/2572818/veliko-tarnovo-s-1-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 1 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция-Свищов . Водният стоеж там е 27 см, а температурата на водата - 17.6 градуса.  \r\nПредимно облачно ще е днес над българския участък на Дунав. Максималните температури ще са между 16° и 18°.", "date": "2018.09.30", "title": "Велико Търново: С 1 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/30/2572825/rumen-petkov-abv-shte-organizira-diskusiya-za-vavezhdaneto-na-diferentsiran-dds.html", "text": "АБВ стартира подготовката на една много сериозна платформа за данъчни реформи, за една цялостна и нова социално-икономическа политика. Ние много ясно сме посочили, че плоския данък е вреден, но ние ще предложим сериозна, аргументирана  дискусия за въвеждането и на диференциран данък върху добавената стойност (ДДС). Това заяви в ефира на „Канал 3“ председателят на ПП „Алтернатива за българско възраждане“ (АБВ) Румен Петков, съобщиха от пресцентъра на  партията . Той даде пример с редица европейски държави, в които този механизъм работи. „Надяваме се, че ще срещнем разбиране и в синдикатите и в работодателските организации, защото искаме намирането на решение, което да е национално“. \r\nВ страни от темата Румен Петков бе призован за коментар и по отношение на подготвяните дипломатически назначения. „По моя информация има натиск определени хора да отидат в определени държави. Това не е правилно решение. Решението е, когато се намират подходящите, силните, подготвените кадри за определената позиция. Например сега се изпраща в Ливан  посланик, който е от кариерата, който е арабист и може да свърши много. Имаме за съжаление и други решения за назначения в Арабския свят, които са катастрофални. Оставям на страни факта, че в Ливан нямаме повече от година и половина посланик“, посочи той. \r\nПо думите му България е длъжна да възстанови добрите си отношения с държавите от Арабския свят. „Не бива да забравяме, че ние като държава сме обучавали студенти от страните от Арабския свят, които сега участват в управлението на тези държави. Това е един потенциал, който България трябва да използва от гледна точка на своя национален и обществен интерес. Ние като страна  трябва да се изправим и да кажем, че сме изграждали потенциала на тези държави. Ние сме участвали в изграждането на образователните им системи и здравеопазването. За това трябва да искаме там да има мир. В този мир България трябва да има своето място и роля“, заяви Петков. Той припомни, че се подготвя съвместен бизнес форум между България и Ливан през ноември. Очаква се участие в него да приеме и премиерът на Ливанската република Саад Харири.", "date": "2018.09.30", "title": "Румен Петков: АБВ ще организира дискусия за въвеждането на диференциран ДДС"}
{"url": "http://www.focus-news.net/news/2018/09/30/2572820/za-vtori-pat-istoricheski-referendum-v-makedoniya-stranata-glasuva-na-referendum-za-promyana-na-imeto-obzor.html", "text": "Македония гласува за промяна на името си на референдум с въпрос „Подкрепяте ли членството в ЕС и НАТО с приемане на договора между Република Македония и Република Гърция?“. \r\nПо своето значение за бъдещето на страната настоящият референдум се съпоставя с референдума за независимостта на страната, проведен на 8 септември 1991 г., когато македонските граждани също трябваше да отговарят на сложносъставен въпрос, а именно „Подкрепяте ли независимостта на Македония с право да встъпи в бъдещ съюз на югославските държави?“. \r\nЗа да бъдат легитимни резултатите от референдума и коалиционното правителство на Зоран Заев да получи обществена подкрепа в намеренията си страната да получи международно признание под името „Република Северна Македония“, е необходимо да бъде постигната активност от над 59% от гласоподавателите. \r\nИ тъй като според Държавната изборна комисия (ДИК) избирателните списъци включват 1 806 366 гласоподаватели, това означава че референдумът ще бъде валиден само ако пред урните се явят 903 168 гласоподаватели, като от тях повече от половината гласуват „За“ евроатлантическата ориентация, което води до смяна на името и до одобрение на Преспанския договор с Гърция. \r\nГласуването на историческия за страната референдум се следи от близо 500 международни наблюдатели, акредитирани от ОССЕ, Световният македонски конгрес, ЦИК на Турция, както и от чуждите посолства в Скопие. \r\nБроят на местните наблюдатели надхвърля 12 000 души, като освен смятаните за традиционни агенции и организации, свои представители са регистрирали неправителствените организации „Македонска платформа против бедността“, Движението за социални права „Ленка“, Сдружението за граждански политики и инициативи, Националният ромски център и др. \r\nРеферендумът се следи от около 100 чужди журналисти, представляващи 25 медии. Агенция „Фокус“ припомня:  На 8 септември 1991 г. в Македония се проведе референдум за обявяване на независимост, на който гражданите на страната трябваше да отговорят на въпроса „Подкрепяте ли независимостта на Македония с право да встъпи в бъдещ съюз на югославските държави?“. \r\nБойкот на референдума обявиха партиите на етническите албанци, които по това време бяха две - Партия за демократичен просперитет (ПДП) и Народната демократична партия (НДП), а против гласуваха проюгославските партии и формации - Партията на югославяните в Македония, Сръбската радикална партия в Македония, Сдружението на сърби и черногорци в Македония. \r\nПри регистрирани 1 495 807 гласоподаватели беше постигната избирателна активност от 75,72% или 1 132 595 гласували. \r\nОт гласувалите за действителни бяха признати 1 118 497 гласа (98,79%), а за недействителни - 13 648 гласа (1,21%). \r\nВ подкрепа на независимостта гласуваха 1 079 308 гласоподаватели (96,46%), против - 39 639 гласоподаватели (3,54%).", "date": "2018.09.30", "title": "За втори път исторически референдум в Македония - страната гласува на референдум за промяна на името (ОБЗОР)"}
{"url": "http://www.focus-news.net/news/2018/09/30/2572828/gabrovo-rumen-evtimov-i-vasil-bakalski-sa-pobediteli-v-paten-politsay-na-godinata-za-parvi-pat-v-26-godishnata-istoriya-na-konkursa-dvama-pretendenti-delyat-parvoto-myasto.html", "text": "Румен Евтимов от ОДМВР-Перник и Васил Бакалски от ОДМВР-Смолян са тазгодишните победители в националния конкурс „Пътен полицай на годината“. Това съобщиха от пресцентъра на  МВР . За първи път в 26-годишната история на конкурса, двама претенденти делят първото място. Наградите им бяха връчени снощи на церемония в Габрово, където се състоя и самото състезание.  \r\nПо преценка на журито беше връчена награда за второто място. Тя бе за Райчо Сивенов. Третото място бе за Константин Вангелов.  \r\nВ отборното класиране първи се наредиха Васил Бакалски и Райчо Сивенов от ОДМВР-Смолян. Второто място бе за тимът от ОДМВР-Перник – за Румен Евтимов и Мартин Стоянов, а третото място бе за младши автоконтрольорите Здравко Христов и Янко Мавродиев от ОДМВР-Варна.  \r\nНационалният конкурс „Пътен полицай на годината“ се провежда за 26-ти път. Тази година в надпреварата се включиха 26 младши автоконтрольори. Те се състезаваха в няколко дисциплини – стрелба с пистолет, теоретичен изпит по окзване на долекарска помощ, състезание с кола и мотоциклет и оказване на първа помощ на пострадали в пътнотранспортно произшествие.", "date": "2018.09.30", "title": "Габрово: Румен Евтимов и Васил Бакалски са победители в „Пътен полицай на годината“, за първи път в 26-годишната история на конкурса двама претенденти делят първото място"}
{"url": "http://www.focus-news.net/news/2018/09/30/2572826/mvr-zaginalite-na-patya-ot-1-yanuari-do-29-septemvri-2018-g-sa-po-malko-spryamo-sashtiya-period-na-2017-g.html", "text": "Трима души са загинали, а 17 са ранени при 19 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки и 50 леки пътни произшествия, при които са ранени двама души. \r\nОт началото на годината при инциденти на пътя са загинали 453 души, а са 6397 ранени. От 1 януари до 29 септември 2018 г. спрямо същия период на 2017г. загиналите са с 25 по-малко (данните са на база съобщения, постъпили до 24 часа от ОДМВР).", "date": "2018.09.30", "title": "МВР: Загиналите на пътя от 1 януари до 29 септември 2018 г. са по-малко спрямо същия период на 2017 г."}
{"url": "http://www.focus-news.net/news/2018/09/30/2572829/natsionalnata-sistema-za-ranno-preduprezhdenie-shte-bade-testvana-v-burgas-varna-kardzhali-montana-pazardzhik-pleven-plovdiv-ruse-smolyan-sofiya-i-vratsa-i-rayona-na-aets-kozloduy.html", "text": "Утре, 1 октомври предстои тест на Националната система за ранно предупреждение. Това съобщиха от пресцентъра на  Министерството на вътрешните работи  (МВР). На територията на градовете Бургас, Варна, Кърджали, Монтана, Пазарджик, Плевен, Пловдив, Русе, Смолян, София и Враца и населените места в 30-километровата зона около АЕЦ \"Козлодуй\" от 13.00 часа ще бъде задействана сиренната система чрез излъчване на националните сигнали за тревога и край на тревогата. Сигналите ще бъдат съпътствани от гласова информация.  \r\nВ тренировката ще участват и интегрираните локални системи за оповестяване, изградени в обекти, чиято дейност създава опасност от възникване на бедствия.  \r\nТренировката ще се извърши за проверка на техническото състояние на националната система и за обучение на населението.", "date": "2018.09.30", "title": "Националната система за ранно предупреждение ще бъде тествана в Бургас, Варна, Кърджали, Монтана, Пазарджик, Плевен, Пловдив, Русе, Смолян, София и Враца и района на АЕЦ \"Козлодуй\""}
{"url": "http://www.focus-news.net/news/2018/09/30/2572827/ivitsa-dachich-napadenieto-na-kosovskite-spetschasti-e-provokatsiya-i-narushenie-na-bryukselskiya-dogovor.html", "text": "Министърът на външните работи на Сърбия Ивица Дачич заяви, че нападението на косовските специални части край язовира Газивода е провокация и открито нарушение на Брюкселския договор, за което все още няма реакция от международната общност, предава скопското електронно издание  „Локално“ . \r\n„Не вярвам, че туристическият дух на (косовския президент Хашим) Тачи се е разбудил, за да посети Газивода. Това е провокация, и продължение на дейностите, които се провеждат през последните месеци и които вече унищожават трудно изкованата стабилност в Косово“, заяви Дачич пред сръбската „Прва ТВ“. \r\nТова е открито нарушение на Брюкселския договор, поясни той, и припомни деня на подписването му, когато Катрин Ащън е организирала среща в НАТО, на която е било договорено нито една сила за сигурност в Косово да не може да навлиза в северната част на страната, докато не се изпълнят две условия – одобрение от НАТО и пълното съгласие на сръбските общини. \r\n„От друга страна, ЕС дори не се опитва да участва в решаването на този проблем. Знам само, че сръбските общини не са били информирани за пристигането на спецчастите, нито пък някой от тях е поискал съгласие“, изтъкна Дачич. \r\nСпоред него, ситуацията се е променила значително, тъй като всички в света вече разбират, че косовската страна е тази, която постоянно предизвиква проблеми и посочи, че все още няма негативни реакции и няма натиск върху Прищина да се придържа към договора.  Йонислав Дочев", "date": "2018.09.30", "title": "Ивица Дачич: Нападението на косовските спецчасти е провокация и нарушение на Брюкселския договор"}
{"url": "http://www.focus-news.net/news/2018/09/30/2572834/tass-vms-na-ukrayna-sa-zavarshili-ucheniyata-si-v-azovsko-more.html", "text": "Военноморските сили на Украйна са завършили военните си учения „Казацкая воля – 2018“ в Азовско море, се казва в съобщение на пресцентъра им, предава  ТАСС . \r\n„Главната цел на ученията е да увеличи възможностите на структурата на военното управление в хода на извършване на отбранителни действия от страна на войската, както и планиране и извършване на контранастъпателни операции“, се казва в съобщението. \r\nСпоред информацията на ВМС, тактическите групи са провели бойни стрелби, осигурявайки изолацията на морския бряг и защита на морските комуникации. „Маневриращият спасителен екип, във взаимодействие с авиацията, е отработил издирвателно-спасителни операции за подпомагане на аварирали кораби и спасяване на персонала“, отбелязват от пресцентъра.  Йонислав Дочев", "date": "2018.09.30", "title": "ТАСС: ВМС на Украйна са завършили ученията си в Азовско море"}
{"url": "http://www.focus-news.net/news/2018/09/30/2572832/sport-voleybolistkite-biha-kuba-s-30-v-yaponiya.html", "text": "Женският национален отбор по волейбол постигна първа победа на Световното първенство в Япония. Българките не оставиха шанс на Куба и се наложиха с 3-0 гейма (25-10, 25-20, 25-14) във втория си мач от Група „Б“. Волейболистките водени от селекционера Иван Петков контролираха случващото се на полето от първата до последната точка. \r\nВ откриващия гейм нашите момичета започнаха ударно и затвориха частта при 25-10, след което продължиха да бъдат по-добрият отбор на полето и се поздравиха с първи три точки в надпреварата. \r\nЦели четири състезателки от тима ни завършиха с равен актив от по 11 точки за успеха – Гергана Димитрова, Нася Димитрова, Христина Русева и Мирослава Паскова! 7 Добави Мария Каракашева, а двете разпределителки Лора Китипова и Петя Баракова също се отчетоха с по 1 точка. \r\nВ понеделник, 1 октомври, волейболистките ни почиват. Следващият им двубой в японския град Сапоро е на 2 октомври, когато се изправят срещу Турция.", "date": "2018.09.30", "title": "Спорт: Волейболистките биха Куба с 3:0 в Япония"}
{"url": "http://www.focus-news.net/news/2018/09/30/2572835/varna-23-proverki-v-detski-zavedeniya-sa-izvarshili-prez-izminalata-sedmitsa-sluzhiteli-v-otdel-meditsinska-parazitologiya-kam-regionalnata-zdravna-inspektsiya.html", "text": "23 проверки в детски заведения са извършили през изминалата седмица служители в Отдел „Медицинска паразитология” към Регионалната здравна инспекция във Варна (РЗИ). Това съобщиха за  Радио „Фокус“ – Варна  от РЗИ. Инспекциите са били тематични, по отношение на санитарно-хигиенния режим и оказаната методична помощ. Проверени са също 7 здравни кабинета към детски заведения по отношение на документация за прием и профилактични паразитологични изследвания.  \r\nПосетени са още 4 амбулатории за индивидуална практика за първична медицинска помощ по отношение противопаразитната дейност. Паралелно, инспекторите от „Медицинска паразитология“ са проверили 12 лечебни заведения и корабни агенции. До момента няма наложени административни санкции. \r\nДиана СТОЕВА", "date": "2018.09.30", "title": "Варна: 23 проверки в детски заведения са извършили през изминалата седмица служители в Отдел „Медицинска паразитология” към Регионалната здравна инспекция"}
{"url": "http://www.focus-news.net/news/2018/09/30/2572833/kyustendil-nay-edrata-yabalka-na-praznika-na-plodorodieto-e-s-teglo-ot-862-grama.html", "text": "Най-едрата ябълка на Празника на плодородието в Кюстендил е с тегло от 862 грама, предаде репортер на  Радио „Фокус” – Кюстендил . Плодът, чиито диаметър е 45 сантиметра, спечели тазгодишния конкурс за най-едра ябълка на Празника на плодородието в града. Ябълката беше представена от читалище „Пробуда” – село Копиловци. Първото място в конкурса за най- красиво аранжиран щанд е присъдена на читалище „Христо Ботев” от село Таваличево.  \r\nВ рамките на конкурса „Плодородието в кюстендилския край” бяха присъдени допълнителни награди, сред които за уют в селския бит, традиционен сорт круша, причудливи природни форми и чужди семена в кюстендилската земя. Училище „Христо Ботев” заслужи награда в категория „Бъдещето на кюстендилската традиция”. Всички участници в конкурса получиха специални грамоти. \r\nВенцеслав ИЛЧЕВ", "date": "2018.09.30", "title": "Кюстендил: Най-едрата ябълка на Празника на плодородието е с тегло от 862 грама"}
{"url": "http://www.focus-news.net/news/2018/09/30/2572837/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално и безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният служител на контролно-пропусквателния пункт. И от двете страни на границата няма образували се дълги колони, чакащите автомобили са 4-5.  \r\nМария ГЕОРГИЕВА", "date": "2018.09.30", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2018/09/30/2572841/vidin-dalga-kolona-ot-tir-ove-e-se-obrazuvala-po-patya-za-kalafat-predi-vidin-pri-otbivkata-za-granichniya-punkt.html", "text": "Дълга колона от ТИР-ове е се образувала по пътя за Калафат преди Видин, при отбивката за граничния пункт. Това съобщи слушател на  Радио „Фокус“ . Мястото не е сигнализирано с пътни знаци и за да изпреварват колите се налага да се използва насрещното движение.", "date": "2018.09.30", "title": "Видин: Дълга колона от ТИР-ове е се образувала по пътя за Калафат преди Видин, при отбивката за граничния пункт"}
{"url": "http://www.focus-news.net/news/2018/09/30/2572842/navarshvat-se-151-godini-ot-rozhdenieto-na-general-mayor-konstantin-zhostov.html", "text": "Навършват се 151 години от рождението на генерал-майор Константин Жостов. За  Радио „Фокус“ – Пирин  историкът и уредник в Регионален исторически музей – Благоевград Биляна Карадакова каза, че генерал-майор Жостов е една от големите фигури в българската история. „Той е роден в село Гайтаниново през 1867 година и умира на 31 август 1916 година, в разгара на приготовленията за откриването на Добруджанския фронт, когато се очаква Румъния да се включи на страната на Антантата. За неговата личност не се знае много, имайки предвид, че заема много важни постове и е бил много важна фигура, не само в навечерието на Първата световна война, но и по-рано“, посочи още Карадакова.  \r\nТя добави, че негов баща е Андон Жостов. Освен това генерал-майор Константин Жостов има двама братя – Димитър и Спас, за които също се знае много малко. „Димитър Жостов е бил в една чета с Яне Сандански. Неговото име се свързва с освобождението на Пиринския край след решението на Берлинския конгрес, а Спас Жостов също е бил военен, участвал е в освободителното движение на Македония, като загива на 16 април 1925 година по време на атентата в църквата „Св. Неделя“, допълни Карадакова. Тя подчерта, че в Регионален исторически музей – Благоевград се съхранява личният фонд на генерал-майор Константин Жостов. Карадакова подчерта, че той е бил изключително високо ерудирана личност, което си личи и от личния му архив. \r\nЛивия НИНОВА", "date": "2018.09.30", "title": "Навършват се 151 години от рождението на генерал-майор Константин Жостов"}
{"url": "http://www.focus-news.net/news/2018/09/30/2572843/pregled-na-mezhdunarodnite-novini-do-13-chasa-agentsiya-fokus.html", "text": "В Македония ще се проведе референдум на държавно ниво, на който гласоподавателите трябва да отговорят на въпроса „Подкрепяте ли членство в ЕС и НАТО чрез приемане на договора между Република Македония и Република Гърция?“, като оградят „За“ или „Против“, предава  Македонската информационна агенция (МИА) . \r\nПраво на глас имат 1 806 336 гласоподаватели, регистрирани в Избирателния списък. Гласуването ще се проведе в 3 748 избирателни секции, които ще бъдат отворени от 07:00 до 19:00 часа местно време. \r\nДен преди референдума, в събота гласуваха лицата от наказателно-поправителните домове, намиращите се в чужбина, както и болните и лицата в неравностойно положение, които са поискали това от общинските избирателни комисии.  В наказателно-поправителните институции в страната, общо 13, до 17:00 часа местно време активността е била 64.69 процента. Гласували са 1 008 лица от общо 1558 с право на глас. В своите домове, пък, според първоначалните информации от ОИК, са гласували 1 520 болни и лица в неравностойно положение от записаните общо 1 859. \r\nОт гражданите на Македония в чужбина подали молба за гласуване са 2 694 души, които имаха възможност да гласуват в 33 дипломатически и консулски представителите на Македония по света. Както съобщиха от ДИК, до 17:00 часа местно време общо 985 македонски граждани, или 36.56 на сто, са гласували за референдума, но в тях не влизат тези в САЩ, Канада и Лондон, където гласуването още не беше свършило. \r\nВ течение на неделния ден, ДИК ще излезе с информация относно резултатите от гласуването в събота. \r\nРеферендумът в неделя ще бъде наблюдаван от рекорден брой вътрешни и чуждестранни наблюдатели. Официалната бройк аакредитирани вътрешни наблюдатели от ДИК е 11 907, а чуждестранните ще бъдат 493 души. \r\n***  Циклонът „Зорбас“ е оставил мащабни щети след пътя си в много райони на Пелопонес, а префектът на областта Панос Татулис е призовал правителството на Гърция да обяви извънредно положение за региона по гръцката телевизия „Skai“, пише електронното издание на гръцкия вестник  Protothema . \r\nМного части от Община Аргос – Микена са усетили последиците от бурята, след като реката Ксериас е преляла, което е довело до много нарушения в движението, а един автомобил е бил пометен от приливна вълна. \r\nСпоред пожарната служба, пожарникари са помогнали за освобождаването на 16 души – осем от домове и осем от превозни средства. Пътната полиция на страната е блокирала всички пътища, водещи до Аргос. Префектурите Арголида и Коринт, както и Мани, също са били засегнати от циклона. \r\nГоворейки пред „Skai” префектът на Пелопонес Панос Татули призова за незабавната оценка на степента на причинените щети, така че процесът на компенсация да бъде ускорен. \r\nГрадчето Киато също е било наводнено, докато Ксилокастро е заплашено от преливане на реката Ситас. \r\n***  Лидерът на „Самоопределение“ Албин Курти, коментирайки посещението на косовския президент Хашим Тачи край язовира Газивода в събота, заяви че той е бил изплашен да остане в Прищина, по време на организирания от партията му масов протест и добави, че посещението на държавния глава в Северно Косово е нагласено, предава базираното в Прищина албанско електронно издание  Gazeta Express . \r\nВ събота „Самоопределение“ организира протест, който беше подкрепен от хиляди души, насочен срещу плана на Хашим Тачи за корекция на границата със Сърбия. \r\nКурти сравни настоящото статукво в Косово с това в Сърбия. Той поясни, че е излязъл на улиците, защото настоящето управление „не трябва да остава на власт“. Според него Тачи е на власт благодарение на едно правителство, което е загубило легитимността си в парламента. Курти обяви и че ще организира нови протести, за да се противопостави на идеите за корекция на границата. \r\n***  Временна комисия, формирана от Прокуратурата на Македония, ще следи за възможни нарушения при организирането и провеждането на референдума за името, предава скопският телевизионен канал  „1 TV“ . \r\nВ комисията ще участват по един прокурор от четирите главни прокуратури в страната, както и един от столичната прокуратура в Скопие. \r\n„Издадени са заповеди в деня на гласуването, покрай редовните да има и допълнителни дежурства, с цел навременни действия при евентуални престъпления“, заяви пред медиите прокурора Джелал Байрами, добавяйки че с този ход се покрива цялата територия на страната. \r\nТой посочи, че е установена комуникация с всички местни прокуратури, както и с членовете на МВР, които ще бъдат на терен и ако има някои престъпление, те ще трябва да им съобщят, за да може да започне незабавно събиране на доказателства. \r\nЦелта на прокуратурата е по този начин да се засили борбата против престъпните дела, свързани с изборния процес и гласуването. \r\nПрокуратурата на Република Македония призовава обществеността, гражданските организации, други организации, политически партии, вътрешни и международни институции и всички, които смятат, че някъде има индикации за престъпно деяние, свързано с организирането и провеждането на референдума за името, да подадат заявление до комисията на електронен адрес: referendum@jorm.gov.mk. \r\n***  Президентът на САЩ Доналд Тръмп заяви, след завръщането си от Общото събрание на ООН, че световните лидери отново имат уважение към САЩ, предава  Sputnik . \r\n„Америка отново побеждава. Америка отново е уважавана. Току що си тръгнах от ООН. Повярвайте ми, те (световните лидери) ни уважават отново“, заяви Тръмп по време на митинг в Западна Вирджиния. \r\n***  Сърбия е реагирала умерено, мирно и навременно на насилието над сърбите в Северно Косово, но ясно е показала, че няма да го толерира, заяви президентът на Сърбия Александър Вучич в извънредно обръщение към обществеността, предава македонската информационна агенция  „Макфакс“ . \r\n„За трети път от 26 март, по един абсолютно неприемлив начин, е застрашен мирът и се правят опити от страна на Сърбия да се сключи споразумение, което Прищина ще може да скъса, заедно с една част от международните организации, които искат да сатанизират Сърбия“, заяви Вучич. \r\nТой изтъкна, че в операция, в която са участвали между 110 и 130 членове на Косовските сили за сигурност, са били блокирани улиците и всички обекти в близост до язовира Газивода, а редица лица са били малтретирани, докато четирима са били държани като заложници. Вучич заяви, че тези сили нямат какво да правят в Северно Косово с оръжие. \r\nСръбският държавен глава запита защо е споразумението с ЕС и НАТО, ако Прищина не го спазва. \r\n„Въоръжени албанци в северната част на Косово, след постигнато споразумение, може да се появяват само при две условия – с одобрение на НАТО и с пълното съгласие на местната сръбска общност“, поясни той. \r\n***  Броят на загиналите в Индонезия след опустошителното земетресение от 7.5 по Рихтер и последвалото го цунами, вече е 832 души и може да нарасне, съобщиха от бедствената агенция на страната, предава  AFP . \r\nДосега, се казва в изявлението на агенцията, почти всички смъртни случаи са регистрирани в град Палу, който беше ударен от вълни с височина от метър и половина. \r\n11 смъртни случаи са били регистрирани в региона на Донгала, северно от Палу, поясняват от агенцията. \r\n***  Бившият заместник-директор на ЦРУ за Балканите, Стивън Майер заяви, че не вярва Вашингтон да се противопостави на евентуална промяна на границите на Балканите, предава скопското електронно издание  „Локално“ . \r\nТой добави, че в американската политика спрямо Косово и целия регион, се е случила голяма промяна. \r\n„Не вярвам Вашингтон да се противопостави, ако тукашното ръководство пожелае да променя граници“, заяви Майер, визирайки Косово и Сърбия. \r\nСпоред него, Германия иска промяна на границите, но се опасява от нестабилност, докато британците са „50-50“, а Европейският съюз би приел решение, ако се стигне до такова. \r\nОбявените намерения за делиенация са всъщност желание за промяна на границите, смята Майер, който твърди че говори за това от 20 години и че то трябва да се случи. \r\n„На сръбските ми приятели казах, че трябва да разберат, че голяма част от Косово е невъзвръщаема, тъй като в противен случай това би означавало война. Но, областта северно от река Ибар е друга приказка“, добави той. \r\nЗа южната част от Косово, Майер твърди, че сръбските общности имат опция или да останат, или да се преселят. \r\nТой добави, че в Република Сръбска трябва да има референдум с три опции – оставане в Босна и Херцеговина, независимост или присъединяване към Сърбия. Според него, с такива промени държавите биха станали по-хомогенни. \r\n***  Министърът на външните работи на Сърбия Ивица Дачич заяви, че нападението на косовските специални части край язовира Газивода е провокация и открито нарушение на Брюкселския договор, за което все още няма реакция от международната общност, предава скопското електронно издание  „Локално“ . \r\n„Не вярвам, че туристическият дух на (косовския президент Хашим) Тачи се е разбудил, за да посети Газивода. Това е провокация, и продължение на дейностите, които се провеждат през последните месеци и които вече унищожават трудно изкованата стабилност в Косово“, заяви Дачич пред сръбската „Прва ТВ“. \r\nТова е открито нарушение на Брюкселския договор, поясни той, и припомни деня на подписването му, когато Катрин Ащън е организирала среща в НАТО, на която е било договорено нито една сила за сигурност в Косово да не може да навлиза в северната част на страната, докато не се изпълнят две условия – одобрение от НАТО и пълното съгласие на сръбските общини. \r\n„От друга страна, ЕС дори не се опитва да участва в решаването на този проблем. Знам само, че сръбските общини не са били информирани за пристигането на спецчастите, нито пък някой от тях е поискал съгласие“, изтъкна Дачич. \r\nСпоред него, ситуацията се е променила значително, тъй като всички в света вече разбират, че косовската страна е тази, която постоянно предизвиква проблеми и посочи, че все още няма негативни реакции и няма натиск върху Прищина да се придържа към договора. \r\n***  Ситуацията в северната част на Косово се е нормализирала, след кризата в съботния ден, заяви от община Зубин Поток депутатът от „Сръбска листа“ Игор Симич, предава  ТАСС . \r\n„Барикадите в Зубин Поток бяха премахнати след обръщението на президента (на Сърбия) Александър Вучич. Обстановката се успокои, макар и напрежението да витае във въздуха“, заяви депутатът в ефира на националната телевизия. \r\n„Надявам се, че някой в Прищина и тези в посолствата, които взимат решенията и могат да влияят на албанците, ще отчетат колко много направиха Сърбия и местните власти, за да се успокои ситуацията, така че сърбите да не се подадат на провокацията“, отбеляза Симич. \r\n***  Бившият британски министър по въпросите на Брекзит Дейвид Дейвис заяви, че според него има 80-90 процента вероятност правителството да сключи споразумение за излизане с Европейския съюз, но предупреди че очаква преговорите да се проточат максимално дълго, предава  Reuters . \r\n„Мисля, че ще има споразумение. Мисля, че е 80-90 процента вероятно да се сключи такова“, заяви той пред „Sky News“. Според него настоящият план на британския премиер Тереза Мей не задоволява очакванията на гласувалите за Брекзит и финалното споразумение ще изглежда повече като сделка за свободна търговия. \r\nПрез юли Дейвис подаде оставката си, след като Тереза Мей представи своя план „Чекърс“, в знак на несъгласие с него. Той беше заменен от Доминик Рааб. \r\n***  Според данните на Държавната избирателна комисия на Македония (ДИК) до 11:00 часа местно време (12:00 часа българско време) правото си на глас са упражнили 8.03 процента от гласоподавателите, предава излъчващият на албански език скопски телевизионен канал  „Алсат-М“ . \r\nПо време на своята пресконференция, която е втората за деня, от ДИК поясниха, че към тях са били подадени седем жалби за нарушения на избирателното право, от които три са били отхвърлени, а четири се обработват. \r\nСледващата пресконференция на комисията е насрочена за 13:30 часа местно време (14:30 българско време). \r\n***", "date": "2018.09.30", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/30/2572845/sport-grigor-dimitrov-se-zavrashta-na-korta-v-pekin.html", "text": "Григор Димитров се завръща на корта през следващата седмица за първи път след US Open, където допусна загуба на старта от бившия № 3 в света Стан Вавринка. Това ще стане на турнира от сериите „Ей-Ти-Пи 500“ в Пекин, където българинът е поставен под № 3 в основната схема, а в първи кръг излиза срещу американеца Райън Харисън. Димитров и Харисън са изиграли пет мача на сингъл помежду си, като Димитров води с 4:1 победи. За него тазгодишното участие в китайската столица ще бъде шесто в кариерата му, като има да защитава 180 точки за достигането на полуфинал през миналата година.  \r\nДимитров се нуждае от много силно представяне в следващите седмици, ако иска да запази шансове отново да се класира за заключителния турнир на ATP в Лондон, където е шампион от миналата година и има да защитава 1500 точки. Към момента Димитров е чак на 17-та позиция в годишната ранглиста, която определя кои осем души ще играят в английската столица.", "date": "2018.09.30", "title": "Спорт: Григор Димитров се завръща на корта в Пекин"}
{"url": "http://www.focus-news.net/news/2018/09/30/2572838/grazhdanskata-organizatsiya-most-do-10-chasa-aktivnostta-na-referenduma-e-52-protsenta.html", "text": "До 10:00 часа местно време активността на гласувалите на референдума за името в Македония е 5.2 процента, според данни на гражданската организация МОСТ, която наблюдава провеждането на плебисцита, предава  „Радио Свободна Европа“  в македонската си редакция. \r\nГласуването се развива без проблеми. Имало е само един по-малък проблем на влизане в секцията в Йегуновце, където е имало графит с обидно съдържание. Това заяви, по време на пресконференция, Дарко Алексов от МОСТ. \r\nНаблюдателите на организацията не са регистрирали други нарушения или инциденти по време на гласуването досега.   Йонислав Дочев", "date": "2018.09.30", "title": "Гражданската организация МОСТ: До 10 часа активността на референдума е 5.2 процента"}
{"url": "http://www.focus-news.net/news/2018/09/30/2572831/rumen-petkov-abv-gotvim-nasha-viziya-za-perspektivite-pred-zdraveopazvaneto.html", "text": "АБВ подготвя дебат относно необходимостта от промени в здравеопазването. Това заяви в ефира на „Канал 3“ председателят на ПП „Алтернатива за българско възраждане“ (АБВ) Румен Петков, съобщиха от пресцентъра на  партията . Той подчерта, че настоящата система и предложенията на управляващите за промени не поставят в центъра здравето на пациентите, а ги разглеждат като инструмент за придобиване на финансиране. „На нашия Национален съвет на партията обсъдихме много сериозно предложенията за здравни реформи. Ние готвим наша визия за перспективите пред здравеопазването. Дадохме оценка, че това което се предлага не е обърнато към пациента, а е обърнато към финансите. Ние не одобряваме такъв подход и ще организираме срещи с Българския лекарски съюз и пациентските организации, защото решението трябва да бъде такова, че да очертава визия за поне 15 – 20 години напред, а всичко което се правеше до сега беше на парче“, каза той. По думите му намеренията на БСП да иска пореден вот на недоверие на тема „Здравеопазване“ са неадекватни, на фона на още нестартиралата дискусия за реформи в сектора.", "date": "2018.09.30", "title": "Румен Петков, АБВ: Готвим наша визия за перспективите пред здравеопазването"}
{"url": "http://www.focus-news.net/news/2018/09/30/2572839/prof-georgi-mihaylov-bsp-predlaganiyat-model-na-zdraveopazvane-ne-nosi-promyana-na-sistemata-a-neynoto-dofinansirane.html", "text": "Искаме надпартиен модел в здравеопазването, който да се обсъди професионално и политически. Управляващите сега представят модел, правен няколко месеца на тъмно, но сам по себе си не предлага промяна на системата, а само нейното дофинансиране и вкарване на нови играчи, без да ги питат дали въобще са съгласни. Затова търсим отговорност. Това заяви народният представител от ПГ на „БСП за България“ проф. Георги Михайлов пред БНР, съобщиха от пресцентъра на  Националния съвет на БСП . Той подчерта, че вотът на недоверие е демократичен начин да се постави за обсъждане проблем, който е изключително важен за България. „Този парламент е изчерпал своя вот на доверие и търсим решение в едни предсрочни избори“, допълни той. \r\nПроф. Михайлов припомни, че идеята за промени в здравеопазването е поставена още в началото на 44-то НС от „БСП за България“. „Още тогава заявихме, че системата на управление и финансиране на здравеопазването е дълбоко порочна. Минаха девет месеца и сегашният министър Ананиев заяви официално, че системата е болна и трябва да се направи нов модел. От тогава минаха още девет месеца. Сега се предлагат промени, които не са обсъдени с политическите партии, Лекарския съюз и дори новите играчи, които се вкарват в системата – застрахователите. Става дума за предложение за допълнително финансиране на системата, без да се пипа изобщо гръбнакът на системата, начина на финансиране на здравната система“, обясни той. Според него в България няма средна класа „Колко хора живеят под и малко над прага на бедността – значителната част от населението. И тези хора ще ги накарат, при неясни критерии,  да плащат допълнително за здраве?“, попита депутатът от левицата. \r\nНародният представител посочи, че здравеопазването е една от най-чувствителните теми за хората и разговорът е твърде закъснял. Той подчерта, че новият бюджет е формиран и промените, които се предлагат сега, евентуално могат да се случат през 2020 г. Проф. Михайлов заяви, че има данни какви са задълженията на много болници и колко болници са пред затваряне. „Сегашният модел на здравеопазването измести човека далеч от центъра на системата и въведе интереси, които са чисто търговски“, каза още той.  \r\n„Имаме концепция за здравеопазването, заложена в нашата „Визия за България“, която представя много страни от икономическата и социална дейност на държавата. Тази концепция синхронизираме с гражданите в цялата страна и ще я представим в детайли“, посочи народният представител.", "date": "2018.09.30", "title": "Проф. Георги Михайлов, БСП: Предлаганият модел на здравеопазване не носи промяна на системата, а нейното дофинансиране"}
{"url": "http://www.focus-news.net/news/2018/09/30/2572846/haskovo-mezhdunaroden-voleybolen-turnir-za-zheni-za-kupata-na-dimitrovgrad-shte-se-provede-na-4-i-5-oktomvri-v-moderniziranata-sportna-zala-mladost.html", "text": "Международен волейболен турнир за жени за Купата на Димитровград ще се проведе на 4 и 5 октомври в модернизираната Спортна зала \"Младост\". Това съобщиха от пресцентъра на  Община Димитровград . В състезанието ще участват едни от най-силните отбори в страната - \"Левски\"-София, \"Берое\"-Стара Загора, \"Раковски\"-Димитровград и румънския \"Меджидия\". На 4 октомври, от 16.30 ч. турнирът ще бъде открит със среща между румънките от \"Меджидия\" и старазагорките на \"Берое\". По-късно същия ден, от 19.00 ч., в оспорван двубой ще играят женският отбор на \"Левски\" и местният \"Раковски\".  \r\nВ петък, от 17.00 часа, ще се играе двубоят за четвърто и трето място, а от 19.00 ч. - финалът за Купата на Димитровград. Входът за турнира е свободен.", "date": "2018.09.30", "title": "Хасково: Международен волейболен турнир за жени за Купата на Димитровград ще се проведе на 4 и 5 октомври в модернизираната Спортна зала \"Младост\""}
{"url": "http://www.focus-news.net/news/2018/09/30/2572830/tv-21-makedoniya-napadnat-e-politseyski-sluzhitel-v-izborna-sektsiya-v-skopie-napadatelyat-e-zadarzhan.html", "text": "В избирателната секция в основно училище „Лазо Ангеловски“ в Скопие се е случил инцидент, при който е бил нападнат един полицейски служител, предава репортер на скопския телевизионен канал  „ТВ 21“ . \r\nОт министерството на вътрешните работи на Македония са потвърдили информацията и са пояснили, че нападателят е задържан. \r\nЗасега не са ясни причините за нападението.  Йонислав Дочев", "date": "2018.09.30", "title": "„ТВ 21“ (Македония): Нападнат е полицейски служител в изборна секция в Скопие – нападателят е задържан"}
{"url": "http://www.focus-news.net/news/2018/09/30/2572840/dik-na-makedoniya-aktivnostta-na-referenduma-do-11-chasa-e-8-protsenta.html", "text": "Според данните на Държавната избирателна комисия на Македония (ДИК) до 11:00 часа местно време (12:00 часа българско време) правото си на глас са упражнили 8.03 процента от гласоподавателите, предава излъчващият на албански език скопски телевизионен канал  „Алсат-М“ . \r\nПо време на своята пресконференция, която е втората за деня, от ДИК поясниха, че към тях са били подадени седем жалби за нарушения на избирателното право, от които три са били отхвърлени, а четири се обработват. \r\nСледващата пресконференция на комисията е насрочена за 13:30 часа местно време (14:30 българско време).  Йонислав Дочев", "date": "2018.09.30", "title": "ДИК на Македония: Активността на референдума до 11 часа е 8 процента"}
{"url": "http://www.focus-news.net/news/2018/09/30/2572849/rzi-varna-broyat-na-zabolelite-ot-ostri-respiratorni-zabolyavaniya-e-namalyal-napolovina-za-poslednata-sedmitsa.html", "text": "През последната седмица броят на регистрираните болни с остри респираторни заболявания е намалял наполовина в сравнение с предходните седем дни. Това съобщиха за  Радио „Фокус“ – Варна  от Регионална здравна инспекция (РЗИ) - Варна. През периода 21 – 27 септември са отчетени 42 случая срещу 98, регистрирани седмица по-рано. Между 21 и 27 септември са лекувани общо 18 души с усложнения от остри респираторни заболявания. От тях 12 болни са с бронхити, а други шестима – с пневмонии. Най-много са заболелите във възрастовата група от 0 до 4 години, както и млади хора на възраст между 15 и 29 години.  \r\nПрез изминалата седмица епидемиолозите отчитат и повишение в регистрираните чревни инфекции. Случаите са 45, докато седем дни по-рано са постъпили данни за 32-ма болни. Най-много са пациентите с ентероколити – 41 души. Регистрирани са два случая на колиентерит и по един болен ротавирусeн ентерит и дизентерия.  \r\nРегистрирани 20 лица с варицела и скарлатина, при 9 за предходната седмица. Двама души са били диагностицирани с марсилска треска. Ухапаните от кърлежи, потърсили помощ от лекар, са трима.   \r\nИзвършени са 50 епидемиологични проучвания на болни с остри заразни болести. \r\nДиана СТОЕВА", "date": "2018.09.30", "title": "РЗИ - Варна: Броят на заболелите от остри респираторни заболявания е намалял наполовина за последната седмица"}
{"url": "http://www.focus-news.net/news/2018/09/30/2572848/ria-novosti-rusiya-otgovori-na-zaplahite-na-sasht-za-morska-blokada.html", "text": "Русия не е страна, която може да бъде блокирана и потъпквана, а представителите на американските власти трябва да четат повече история, заяви членът на комисията по енергетика към Държавната дума на Русия Михаил Шеремет, коментирайки изявленията за възможна морска блокада срещу страната му, предава  РИА Новости . \r\nПо-рано министърът на вътрешните работи на САЩ Райън Зинк заяви, че Вашингтон, при необходимост, може да организира морска блокада срещу Русия, за да попречи на енергийните ѝ доставки в страните от Близкия изток, цитиран от американския вестник „Washington Examiner“. \r\n„От страна на нашите партньори излиза неконструктивна реторика и позиция. Русия не е страна, която може просто така да бъде блокирана, потъпквана или задушена. Никога не сме нападали, но можем да защитим своите интереси и то убедително. При всички случаи те (американските власти) трябва да започнат да четат история“, заяви Шеремет за РИА.  Йонислав Дочев", "date": "2018.09.30", "title": "РИА Новости: Русия отговори на заплахите на САЩ за морска блокада"}
{"url": "http://www.focus-news.net/news/2018/09/30/2572836/reuters-bivshiyat-ministar-za-brekzit-deyvid-deyvis-zayavi-che-ima-80-90-protsenta-veroyatnost-za-postigane-na-sporazumenie.html", "text": "Бившият британски министър по въпросите на Брекзит Дейвид Дейвис заяви, че според него има 80-90 процента вероятност правителството да сключи споразумение за излизане с Европейския съюз, но предупреди че очаква преговорите да се проточат максимално дълго, предава  Reuters . \r\n„Мисля, че ще има споразумение. Мисля, че е 80-90 процента вероятно да се сключи такова“, заяви той пред „Sky News“. Според него настоящият план на британския премиер Тереза Мей не задоволява очакванията на гласувалите за Брекзит и финалното споразумение ще изглежда повече като сделка за свободна търговия. \r\nПрез юли Дейвис подаде оставката си, след като Тереза Мей представи своя план „Чекърс“, в знак на несъгласие с него. Той беше заменен от Доминик Рааб.  Йонислав Дочев", "date": "2018.09.30", "title": "Reuters: Бившият министър за Брекзит Дейвид Дейвис заяви, че има „80-90 процента вероятност“ за постигане на споразумение"}
{"url": "http://www.focus-news.net/news/2018/09/30/2572850/delyan-dobrev-gerb-balgariya-vodi-pregovori-s-gazprom-za-tsenite-na-gaza-koyto-se-dostavya-za-stranata-ni.html", "text": "България води преговори с „Газпром“ за цените на газа, който се доставя за страната ни. Това каза председателят на Комисията по енергетика в Народното събрание и депутат от ГЕРБ Делян Добрев в интервю за предаването „Неделя 150“ по  БНР . „Тази седмица шефът на „Булгаргаз“ бе на такива преговори в Русия, т.е. преговорите са започнали на техническо равнище. Нямам информация за резултати, но не мисля, че ще има някакви конкретни резултати на техническите разговори, защото при тях трябва да се включи министърът на енергетиката и той да води разговора за промяна в договора“, обясни Добрев. \r\nТой изрази мнение, че от евентуално обединение на АЕЦ „Козлодуй“ и „Мини Марица-изток“ ще има съществени ползи и значителни намаления на разходите. „Хипотетично от едно такова обединение може да има съществени ползи, защото ще се намалят разходите, бордовете, но погледнато от експертна гледна точка едно такова обединение може да даде възможност на АЕЦ „Козлодуй“ и „Мини Марица-изток“ да предлагат много по-гъвкави продукти. Ако тези две централи търгуват своята електроенергия заедно, те ще могат да постигнат много по-добри резултати, а и могат да се постигнат значителни намаления на разходите“, коментира Добрев.", "date": "2018.09.30", "title": "Делян Добрев, ГЕРБ: България води преговори с „Газпром“ за цените на газа, който се доставя за страната ни"}
{"url": "http://www.focus-news.net/news/2018/09/30/2572852/dimitar-margaritov-kzp-po-chesto-zatvaryanite-ot-nas-turisticheski-obekti-bez-kategorizatsiya-sa-sas-sezonen-rezhim-na-rabota.html", "text": "Сезонността в туризма е свързана с някои специфики при предоставянето на услугата и в определени случаи може да създаде редица проблеми. Първо, от гледна точка на персонала, който е доста често менящ се, и оттам вече квалификацията и уменията на наетите кадри донякъде са под въпрос. Но най-вече по отношение на категоризацията. В по-големия брой случаи, когато сме затваряли заведения или хотели заради това, че нямат категоризация, всъщност се оказва, че това са обекти със сезонен режим на работа – отварят буквално за два-три месеца. Това каза председателят на Комисията за защита на потребителите (КЗП) Димитър Маргаритов в предаването „Имате думата” по Канал 3, съобщиха от пресцентъра на  КЗП . \r\nВ отговор на въпрос на водещия относно организацията на контрола на КЗП за предстоящия зимен сезон Маргаритов посочи, че у нас той е по-специфичен, тъй като е с много по-малък обем в сравнение с летния, а и доста от обектите работят само тогава. Той подчерта, че е важно проверките да започнат преди активната му фаза в местата за настаняване, където в предишни сезони са установявани несъответствия или липса на категоризация. \r\n„Нека напомним, че в зимния туризъм има съоръжения, ски писти и безопасност на услугите, които се предоставят. Не само ние, но и други контролни органи трябва още преди началото на сезона да направим проверки, да установим годността им за работа, наличието на всички документи, категоризацията на ски пистите съгласно новата наредба, за да може хората да са правилно ориентирани къде отиват и дали ще могат да се справят с тези предизвикателства”, заяви Маргаритов.          \r\nПредседателят на КЗП обърна внимание на основни моменти при резервациите. „Нереално ниските цени винаги са голям риск. Давам си сметка, че не всеки може да си позволи луксозна почивка, но по-добре е да пренебрегнете някои от допълнителните екстри за сметка на това наистина да получите максимално добро качество за цената, която заплащате. Невинаги гръмките обещания могат да бъдат изпълнени”, обясни той и препоръча при съмнения относно коректността на предложенията, хората да търсят отзиви на други потребители и дори директен контакт с търговеца, в който с няколко бързи контролни въпроса, включително по отношение на достъпните екстри, да се ориентират дали е налице реална оферта или някаква измама.  \r\nМаргаритов коментира и отправената през тази седмица от Европейския съюз към социалните мрежи заплаха за глоби, ако не приведат условията за предоставяне на услугите си в съответствие с европейските правила за защита на потребителите. Той потвърди, че това е въпрос, който следва да бъде решен на наднационално ниво. „Дигитализацията спомага за развитието на „споделената икономика” с огромни темпове, но същевременно нормативната регламентация изостава. Когато говорим за Европейската комисия и заплахите, които тя отправя към социалните медии, те са просто един опит доброволно да бъдат накарани администраторите на тези мрежи да ги приведат в съответствие с действащото по отношение на останалата част от онлайн пазара законодателство. Трябва да се върви към оптимизация на нормативната уредба – приемане на нови регламенти, директиви. Това трябва да стане на транснационално ниво, тъй като дигиталният пазар не може да бъде ограничаван от териториални граници”, изтъкна председателят на КЗП. По думите му необходимата нова нормативна уредба следва да предвижда това, което е валидно по отношение на класическите онлайн търговци. „А именно – възможност контролните органи да се намесват тогава, когато е ясно, че става въпрос за комерсиални сделки и да има механизъм, по който те да санкционират предлагащото стоки или услуги лице в социалните мрежи, ако то не спазва правилата”, обясни Маргаритов.  \r\nСпоред председателя на КЗП тази постановка следва да се транспонира и върху опазването на личните данни в Мрежата. „GDPR представлява един механизъм, по който хората би трябвало да са гарантирани, че няма някой да злоупотреби с техния профил, навици и това, което те при общуването си в социалните медии демонстрират. Ако пък някой е решил да го прави, това е една нова тенденция – няма проблем, но нека си плати за целта и потребителят да е склонен да получи пари срещу това да предостави тази информация\", коментира Маргаритов.", "date": "2018.09.30", "title": "Димитър Маргаритов, КЗП: По-често затваряните от нас туристически обекти без категоризация са със сезонен режим на работа"}
{"url": "http://www.focus-news.net/news/2018/09/30/2572847/delyan-dobrev-gerb-neseriozni-sa-opitite-da-se-kazhe-che-rabotata-na-parlamenta-zavisi-ot-dps.html", "text": "Несериозни са опитите да се каже, че работата на парламента зависи от ДПС. Това каза председателят на Комисията по енергетика в Народното събрание и депутат от ГЕРБ Делян Добрев в интервю за предаването „Неделя 150“ по  БНР . Добрев отхвърли твърденията на БСП, че от петък сме свидетели на коренно нова политическа ситуация в парламента, след като ДПС осигури кворум за провеждането на заседанието в замяна на отпадането на предложенията за промени в Закона за устройство на територията. \r\n„Това дори логически не е вярно, защото няма как да гласуваш отпадане на точката, ако преди това не си се регистрирал, т.е. тези две действия са точно в обратната последователност. Първо е регистрацията, а след това е гласуването на дневния ред, т.е. дебатът по отношение на това коя точка да влезе и коя да отпадне се състоя след регистрацията. Ако погледнете броя на регистриралите се сутринта народни представители, ГЕРБ и Обединените патриоти с колегите от „Воля“ имахме достатъчно гласове и не ни беше необходима регистрацията на ДПС, за да започне работният ден. Просто ДПС видяха, че ще има работен ден и решиха да се регистрират за разлика от БСП. Тези опити да се каже, че работата на парламента зависи от регистрацията на ДПС просто са несериозни“, заяви той. \r\nДобрев каза още, че ГЕРБ не се притесняват от предстоящия вот на недоверие в сферата на здравеопазването. „Аз мисля, че за първи път има идеи, които се обсъждат за здравна реформа. Тези идеи са до голяма степен разработени, съгласувани и вероятно това дава основание на опозицията за този вот на недоверие, но по-добре да има реформи и вот на недоверие, отколкото да няма реформи“, каза още той. \r\nПредседателят на енергийната комисия в НС коментира и законодателните промени, според които Комисията за енергийно и водно регулиране (КЕВР) ще бъде последната, която ще се произнася по сделките в енергетиката: „КЕВР и първа да се произнася, ако не е съгласна със сделката, тази сделка няма как да стане, т.е. дали ще бъде първа или последна няма особена разлика. Промяната в текста се налагаше, тъй като гласуваният през лятото член, който дава такива правомощия на регулатора, не определяше кога трябва да се произнесе, а ние вече имаме произнасяне от другите регулаторни органи. Единствено уточнихме в текста моментът, в който КЕВР трябва да се произнесе“, посочи той. \r\nДобрев обясни, че се очаква „Обединени патриоти“ или БСП да разработят и внесат критериите, по които КЕВР трябва да се води, за да одобри или не одобри дадена сделка. „Ние не работим в тази посока, защото това не беше наша инициатива още в самото начало, но в противен случай този текст без критерии дава възможност на регулатора сам да ги определи, което не съм сигурен дали е най-добрият вариант“, коментира той.", "date": "2018.09.30", "title": "Делян Добрев, ГЕРБ: Несериозни са опитите да се каже, че работата на парламента зависи от ДПС"}
{"url": "http://www.focus-news.net/news/2018/09/30/2572844/fokus-makedoniya-nay-visoka-aktivnost-na-referenduma-do-11-chasa-ima-v-skopskata-obshtina-tsentar-kriva-palanka-i-karposh.html", "text": "До 11:00 часа 8.03 процента от гласоподавателите са упражнили своето право на глас, съобщиха от Държавната избирателна комисия на Македония, предава македонската електронна медия  „Фокус“ . \r\nОт там поясниха, че най-висока активност има в скопската община Център, където 13,31 процента са гласувалите до 11:00. След това се нареждат Крива Паланка с 13.08 процента активност и Карпош с 12.51 процента. \r\nДо 11:00 часа най-ниска е активността в Могила – 3.16 процента и в Пласница, където гласувалите са 3.30 на сто.  Йонислав Дочев", "date": "2018.09.30", "title": "„Фокус“ (Македония): Най-висока активност на референдума до 11 часа има в скопската община Център, Крива Паланка и Карпош"}
{"url": "http://www.focus-news.net/news/2018/09/30/2572855/narodniyat-predstavitel-ot-gerb-vezhdi-rashidov-be-nagraden-s-yubileen-plaket-i-ikona-po-vreme-na-chestvaniyata-na-120-godishninata-na-balgarskata-zhelyazna-tsarkva-sveti-stefan.html", "text": "Председателят на парламентарната Комисия по културата и медиите Вежди Рашидов бе награден днес с юбилеен плакет и икона на Свети Стефан на тържеството по случай 120- годишнината на българската желязна църква \"Свети Стефан\" в Истанбул. Това съобщиха от пресцентъра на  ПП ГЕРБ . \r\nВежди Рашидов присъства на тържествената служба в препълнения храм, отслужена от Старозагорския митрополит Киприан. \r\nПредседателят на българското църковно настоятелство в Истанбул Васил Лязе връчи наградата на Вежди Рашидов с думите: \"нашето признание към Вас е голямо, защото и в двата си мандата като министър на културата, и сега като председател на комисията в парламента имате изключителна заслуга Желязната църква да бъде реставрирана в невиждан блясък, екзархийските имоти да бъдат върнати на България, а Метохът да стане музей\". Вежди Рашидов посочи, че българската държава в лицето на правителството на Бойко Борисов е положило в последните години много усилия, за се превърне Желязната църква отново в архитектурната перла край Златния рог. Изтъкната бе и голямата роля а турската държава за реставрирането на храма. \r\nС ръкопляскания в храма бе посрещнато поздравлението на премиера Бойко Борисов, прочетено от Емил Велинов - директор на дирекцията по вероизповеданията към Министерския съвет. От името на Цвета Караянчева, председател на Народното събрание, Вежди Рашидов връчи почетния плакет на парламента на Васил Лязе за дейността му като пазител на българската духовност. \r\nПо-късно в двора на Желязната църква Вежди  Рашидов, посланик Надежда Нейнски, Васил Лязе и генералният консул Ангел Ангелов откриха бюст - паметник на дарителя на храма Стефан Богориди. \"Делото на този голям българин и родолюбец е забележително и трябва да служи за пример и на съвременна България\", каза Вежди Рашидов преди да пререже лентата.", "date": "2018.09.30", "title": "Народният представител от ГЕРБ Вежди Рашидов бе награден с юбилеен плакет и икона по време на честванията на 120-годишнината на българската Желязна църква \"Свети Стефан\""}
{"url": "http://www.focus-news.net/news/2018/09/30/2572853/sport-vtora-titla-za-arina-sabalenka-tazi-godina.html", "text": "Арина Сабаленка спечели турнира в китайския град Ухан с награден фонд 2 милиона 746 хиляди долара. 20-годишната Сабаленка не допусна пробив и победи на финала естонката Анет Контавейт с 6:3, 6:3 за 72 минути игра. Така Сабаленка заслужи втора титла в кариерата си след дебютната ѝ през август в Ню Хейвън. \r\nУспехът ще се изкачи тенисистката от Беларус до рекордното в кариерата ѝ 16-о място в световната ранглиста. 22-годишната Контавейт, която има един трофей в кариерата си досега, също ще запише рекордно класиране, като от понеделник ще бъде 21-а в класацията на Женската асоциация.", "date": "2018.09.30", "title": "Спорт: Втора титла за Арина Сабаленка тази година"}
{"url": "http://www.focus-news.net/news/2018/09/30/2572856/shumen-zadarzhani-sa-trima-mazhe-saprichastni-kam-mnozhestvo-telefonni-izmami.html", "text": "Трима мъже, съпричастни към извършване на множество телефонни измами, са задържани след активна работа криминалисти от Областната дирекция на МВР (ОДМВР) в Шумен, под ръководството на Районна прокуратура-Шумен. Това стана ясно на брифинг с участието на директора на ОДМВР-Шумен ст. комисар Ялчън Расим и Владимир Колев, прокурор от Районна прокуратура-Шумен, предаде репортер на  Радио „Фокус“-Шумен . Мъжете са имали различни роли при вземането на парите от потърпевшите и пренасянето им до определени места на територията на област Русе и Република Румъния.  \r\nРаботата по разкриването на извършителите е започнала след множество сигнали за опити за измами и довършени престъпления в началото на месец септември на територията на град Шумен. Криминалисти от Областната дирекция на МВР и колегите им от Районно управление на МВР-Шумен попаднали на следите на 33-годишен местен жител и други двама мъже, които взимали хвърлени пари и ценности. Обикновено това ставало след била приложена и при 86-годишна жена от Шумен. Около 12.15 часа на 27 септември неизвестен мъж я въвел в заблуда след обаждане на стационарен телефон. Използвал различни методи - заплахи, че ще й се случат лоши неща, ако не предостави искана парична сума, както и инсинуация, че се провежда полицейска акция за задържане на измамници. Успели да я убедят да постави в найлонова торба всичките си пари и ценности и да ги хвърли през терасата на шести етаж на жилищен блок. С идеята, че помага на полицията, жената сложила в торбичка сумата от 5 000 лева, три златни монети, три златни пръстена, златни обеци, портмоне с личната й карта, и ги хвърлила. След получения сигнал за извършената измама, полицейски служители предприели незабавни действия за задържане на извършителите. Около 18.15 часа на 27 септември на главен път Русе-Варна, в село Струйно за проверка бил спрян водач на таксиметров автомобил с шуменска регистрация. Зад волана бил 33-годишният Тихомир Й. от Шумен. При извършения личен обиск в него са намерени и иззети над 4 000 лева и златни накити, румънски парични средства и винетни стикери за Република Румъния. В жилище, обитавано от него, са намерени още 1 000 лева и златна монета. Пред криминалисти той обяснил, че 600 лева от сумата били за възнаграждението му от последната измама в Шумен, а 200 лева той предоставил на друг участник, като „заплатата“ му оставил в тайник в покрайнините на града. Тихомир Й. разказал, че е изхвърлил личната карта и портмонето на жертвата на измамата в контейнер за смет близо до жилището, което обитава. След извършено претърсване в контейнера са намерени портмонето на жената и натрошената на парчета лична карта. Изяснено било, че Тихомир Й. е участвал в реализирането на 9 телефонни измами от началото на месец септември. При последните пет случая в доставянето на парите, изхвърлени от жертвите, е участвал още един мъж от Шумен. Това е 30-годишният Пламен Д. За периода от 15 до 27 септември 30-годишният мъж е взел пари и ценности от5  реализирани измами. Установено било, че предаването на парите ставало чрез различни тайници в покрайнините на Шумен. При други четири измами, реализирани през месец септември, Тихомир Й. действал с друг съучастник. Изяснена е самоличността му - Ярослав Я., на 33 г. от Шумен. Пренасянето на парите от жертвите към измамниците извършвал Тихомир Й. Оставял ги на различни места - при указателни табели, отбивки и крайпътни съоръжения на територията на област Русе и Република Румъния. Единият от ангажираните с прибирането на парите е използвал 8-годишния си син, за да взима изхвърлените с торбички суми. „Това е ставало под формата на игра, хайде, донеси тази торбичка“, заяви ст. комисар Ялчън Расим.  \r\nЗа срок до 24 часа са задържани Тихомир Й., на 33 г., Ярослав Я., също на 33 г., и Пламен Д. - на 30 г. С постановление на прокурор от Районна прокуратура-Шумен те са привлечени като обвиняеми и са задържани за срок до 72 часа. Работата по документиране на престъпната им дейност продължава под ръководството на прокурор от Районна прокуратура-Шумен. Образувани са досъдебни производства за извършени престъпления за измама - по чл. 209 от НК. През предстоящата седмица предстои за всеки един от тримата да бъде внесено искане за налагане на мярка за неотклонение „задържане под стража“.  \r\nПри разследването на измами, осъществени през месеците юни и юли на територията на Шумен, била изяснена съпричастността на Тихомир Й. към извършени над 10 престъпления. Установено е, че той е имал същата роля, като е взимал пари и ценности от тайници и ги е пренасял с различни автомобили до определени места в област Русе и Република Румъния. Тихомир Й. имал важна роля – осъществявал контрол при вземане на парите и ценностите.  \r\nЗа периода юни – септември са регистрирани 23 телефонни измами. Щетите от тях са на стойност над 150 000 лева. Отнети са 104 000 лева, 720 британски лири, 4000 щатски долара, над 570 гр златни накити, както и сребърни бижута. Само през месец септември са отнети близо 47 000 лева и над 10 грама златни накити. Разкрити са 20 от регистрираните през периода измами, като по останалите има насоки за установяване на евентуалния извършител. От началото на годината до момента на територията на ОДМВР-Шумен са регистрирани 39 телефонни измами. Разкрити са 28 от тях, а по останалите случаи се работи активно. \r\nИвелин ИВАНОВА", "date": "2018.09.30", "title": "Шумен: Задържани са трима мъже, съпричастни към множество телефонни измами"}
{"url": "http://www.focus-news.net/news/2018/09/30/2572851/reuters-tereza-mey-prizova-partiyata-si-za-obedinenie-predi-brekzit.html", "text": "Британският премиер Тереа Мей призова своята Консервативна партия да се обедини и да застане зад нея, за да гарантира, че правителството ще сключи добро споразумение за излизане от Европейския съюз, предава  Reuters . \r\n„Моето послание към партията ми е да се обединим и да сключим най-доброто споразумение за Великобритания“, заяви Мей пред „BBC“ по време на първия ден от ежегодната конференция на Консервативната партия в Бирмингам.  Йонислав Дочев", "date": "2018.09.30", "title": "Reuters: Тереза Мей призова партията си за обединение преди Брекзит"}
{"url": "http://www.focus-news.net/news/2018/09/30/2572854/zoran-zaev-glasuvayte-za-evropeyskoto-badeshte-na-stranata.html", "text": "Министър-председателят на Македония Зоран Заев даде своя глас в ключовия за страната му референдум за приемането на споразумението, което слага край на спора за името с Гърция, пише електронното издание на гръцкия вестник  Kathimerini . \r\nГоворейки след като пусна гласа си в югоизточния град Струмица, Заев призова своите съграждани да излязат и да гласуват. Той заяви, че е уверен в една висока избирателна активност, която ще докаже, че гражданите на Македония подкрепят присъединяването към НАТО и впоследствие към Европейския съюз. \r\nЗаев заяви, че македонските граждани „решават съдбата на страната ни. Призовавам всеки да излезе и да вземе това важно решение за бъдещето на страната ни и за бъдещите поколения“.  Йонислав Дочев", "date": "2018.09.30", "title": "Зоран Заев: Гласувайте за европейското бъдеще на страната"}
{"url": "http://www.focus-news.net/news/2018/09/30/2572860/prokopis-pavlopulos-kam-albaniya-zabravete-za-chamite-ako-iskate-gratskata-podkrepa.html", "text": "Президентът на Гърция Прокопис Павлопулос предупреди Албания, че ако иска гръцката подкрепа, не трябва да поставя въпроса за етническата група „Чами“, пише електронното издание на македонския вестник  „Денешен“ . \r\nТой добави, че Албания трябва да приеме „историческата истина за престъпното минало на Чамите, като сътрудници на нацизма“. \r\n„С цялата си откровеност препоръчвам на Албания, ако иска нашето приятелство и добросъседство, нашата подкрепа по европейския път, която така или иначе ѝ е необходима, да признае веднага неоспоримата историческа истина за нацисткото военно-престъпно минало на Чамите и никога да не отваря този въпрос в нашите съседски отношения. Нека разберат, това не е въпрос на отмъщение. Това е въпрос на правота“, заяви Павлопулос. \r\nТой добави, че неговата цел не е да предизвиква кавги, а че това е негово основно задължение да реабилитира историята и да обясни на съседите какво е онова, което може „да ни накара да ходим заедно, но и кое е онова, което обективно не може да се преговаря, не само за Гърция, но и за всички европейски семейства“.  Йонислав Дочев", "date": "2018.09.30", "title": "Прокопис Павлопулос към Албания: Забравете за „Чамите“, ако искате гръцката подкрепа"}
{"url": "http://www.focus-news.net/news/2018/09/30/2572863/predsedatelyat-na-pg-na-gerb-tsvetan-tsvetanov-shte-uchastva-v-konferentsiya-badeshteto-na-ikonomicheskiya-i-parichen-sayuz.html", "text": "Председателят на ПГ на ГЕРБ и зам.-председател на партията Цветан Цветанов ще участва в конференция „Бъдещето на икономическия и паричен съюз“. Това съобщиха от пресцентъра на  ПП ГЕРБ . Форумът ще се проведе на 1 октомври в зала „Триадица“ на Гранд хотел София. Събитието се организира от Сдружение „Граждани за европейско развитие на България“, Фондация „Конрад Аденауер“ и „Вилфрид Мартенс“ център. \r\nОткриването на конференцията ще бъде в 10.00 часа, като в него ще участват и председателят на Сдружение „Граждани за европейско развитие на България“ и кмет на София Йорданка Фандъкова, старши изследователят към „Вилфрид Мартенс“ център Еоин Дреа и ръководителят на Бюрото на Фондация „Конрад Аденауер“ в София Торстен Гайслер. \r\nМодератор на дискусията е председателят на Комисията по енергетика и бивш енергиен министър Делян Добрев, а гост-лектори на форума ще бъдат заместник-министърът на финансите Маринела Петрова, подуправителят на Българската Народна Банка Калин Христов, заместник-председателят на Комисията за финансов надзор Бойко Атанасов, заместник-министърът на икономиката Лъчезар Борисов, както и изпълнителният директор на Българската фондова борса Иван Такев.", "date": "2018.09.30", "title": "Председателят на ПГ на ГЕРБ Цветан Цветанов ще участва в конференция „Бъдещето на икономическия и паричен съюз“"}
{"url": "http://www.focus-news.net/news/2018/09/30/2572858/aleksandar-damovski-mkd-v-mirna-i-demokratichna-atmosfera-proticha-referendumat-v-makedoniya.html", "text": "В мирна и демократична атмосфера протича референдумът в Македония. Това каза за  Радио „Фокус“  гл.-редактор на електронното издание МКД Александър Дамовски по повод референдума за името на Македония, който се провежда днес. „За сега няма никакви инциденти. По първоначална информация на наблюдателите гласуването протича мирно и демократично без никакво напрежение“, обясни той. Александър Дамовски каза още, че няма голяма разлика в избирателната активност в западната и източната част на Македония.", "date": "2018.09.30", "title": "Александър Дамовски, МКД: В мирна и демократична атмосфера протича референдумът в Македония"}
{"url": "http://www.focus-news.net/news/2018/09/30/2572857/emsc-zemetresenie-s-magnitud-66-po-skalata-na-rihter-e-registrirano-v-regiona-na-fidzhi.html", "text": "Земетресение с магнитуд 6.6 по скалата на Рихтер е регистрирано в региона Фиджи в Тихия океан, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 22:52 часа местно време (13:52 часа българско време) на дълбочина от 546 км. Епицентърът е на 341 км югоизточно от град Ламбаса и на 365 км източно от столицата Сува. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.09.30", "title": "EMSC: Земетресение с магнитуд 6.6 по скалата на Рихтер е регистрирано в региона на Фиджи"}
{"url": "http://www.focus-news.net/news/2018/09/30/2572859/ombudsmanat-maya-manolova-shte-prisastva-na-tarzhestvenoto-chestvane-na-mezhdunarodniya-den-na-vazrastnite-hora.html", "text": "По покана на Българската асоциация на пенсионерите омбудсманът Мая Манолова ще присъства на тържественото честване на 1 октомври – Международен ден на възрастните хора. Това съобщиха от пресофиса на  омбудсмана . \r\nСъбитието ще се проведе утре, 1 октомври, от 11.00 часа в зала 11 на Националния дворец на културата - кино „Люмиер“. \r\n1 октомври е обявен за Международен ден на възрастните хора на 14 декември 1990 г. с решение на Общото събрание на ООН.", "date": "2018.09.30", "title": "Омбудсманът Мая Манолова ще присъства на тържественото честване на Международния ден на възрастните хора"}
{"url": "http://www.focus-news.net/news/2018/09/30/2572862/gd-granichna-politsiya-intenziven-e-trafikat-za-tovarni-avtomobili-na-izhod-ot-gkpp-dunav-most-vidin-i-gkpp-kapitan-andreevo.html", "text": "Силно интензивен е трафикът на ГКПП „Дунав мост-Видин“ и е интензивен на ГКПП „Капитан Андреево“ за товарни автомобили на изход. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-македонската, българо-гръцката и българо-сръбската граници трафикът е нормален на всички гранични контролно-пропускателни пунктове.", "date": "2018.09.30", "title": "ГД „Гранична полиция“: Интензивен е трафикът за товарни автомобили на изход от ГКПП „Дунав мост-Видин“ и ГКПП „Капитан Андреево“"}
{"url": "http://www.focus-news.net/news/2018/09/30/2572864/sport-beroe-gostuva-na-dunav-ruse.html", "text": "Берое гостува на Дунав Русе в мач от 10-ия кръг на Първа Лига във втори пореден мач извън Стара Загора. Срещата на стадион „Градски“ в Русе започва в 15:00 часа и ще бъде ръководена от Георги Кабаков от Пловдив. \r\nВ статистиката на най-високото ниво на българския футбол Берое има 17 победи над Дунав и 13 загуби. 12 са двубоите завършили без победител, а головата разлика е 66:49 в полза на Берое. 22 са срещите в Русе, където старозагорския клуб има 4 победи, Дунав – 12, а равенствата са 6. Берое се намира в серия от 4 мача без загуба от този противник. Двете срещи през миналия шампионат завършиха наравно 1:1.", "date": "2018.09.30", "title": "Спорт: Берое гостува на Дунав Русе"}
{"url": "http://www.focus-news.net/news/2018/09/30/2572866/pazardzhik-natovareno-e-dvizhenieto-po-patya-velingrad-varvara.html", "text": "Натоварено е движението по пътя Велинград – Варвара, предаде репортер на  Радио „Фокус” – Пазарджик . Повече автомобили се движат в посока Пазарджик, тъй като гостите, избрали курорта за почивните дни, напускат масово града. Пътните настилки са мокри. На места се образуват колони от автомобили заради поредицата от опасни завои по трасето. По отсечката е засилена опасността от падащи камъни, особено в участъка от дефилето в близост до село Варвара. Водачите трябва да се движат внимателно и със съобразена с пътните условия скорост. \r\nРадослава МУРДЖЕВА", "date": "2018.09.30", "title": "Пазарджик: Натоварено е движението по пътя Велинград – Варвара"}
{"url": "http://www.focus-news.net/news/2018/09/30/2572870/blagoevgrad-dva-leki-avtomobila-sa-katastrofirali-na-patya-dobrinishte-gotse-delchev-po-parvonachalni-danni-trima-dushi-sa-leko-postradali.html", "text": "Два леки автомобила са катастрофирали на пътя Добринище – Гоце Делчев. Това съобщи за  Радио „Фокус“  – Пирин  дежурният служител в Областно пътно управление – Благоевград. Инцидентът е станал около 13.00 часа. Катастрофата не е затруднила движението и затова не са били въвеждани ограничения за преминаващите в района. По първоначални данни трима души са леко пострадали. Те са с травми на крайниците. Транспортирани са до близко лечебно заведение. Мястото на инцидента е посетено от екип на полицията. \r\nЛивия НИНОВА", "date": "2018.09.30", "title": "Благоевград: Два леки автомобила са катастрофирали на пътя Добринище – Гоце Делчев, по първоначални данни трима души са леко пострадали"}
{"url": "http://www.focus-news.net/news/2018/09/30/2572861/veliko-tarnovo-stotitsi-zriteli-se-zabavlyavaha-na-kontserta-na-srabskata-pevitsa-neda-ukraden-po-sluchay-praznika-svishtovski-loznitsi.html", "text": "Стотици зрители се забавляваха с изпълненията на известната сръбска певица Неда Украден по време на концерта й на препълнения площад „Алеко” в центъра на Свищов, съобщиха от пресцентъра на  Община Свищов . Два часа изминаха неусетно с разнообразието от песни, които Неда Украден изпълни за жителите и гостите на града. Завладяващото настроение продължи и след приключването на концерта, с припяване на нейните песни от развълнуваните фенове. \r\nВ предстоящата заключителна вечер на празника „Свищовски лозници“, от 18.000 часа на пл. „Алеко” ще бъдат отчетени резултатите от конкурса за домашно червено вино и кметът на Общината Генчо Генчев ще закрие празниците на града. Специален гост ще бъде Берковската духова музика, която ще сложи финалния щрих в празничната програма.", "date": "2018.09.30", "title": "Велико Търново: Стотици зрители се забавляваха на концерта на сръбската певица Неда Украден по случай празника „Свищовски лозници“"}
{"url": "http://www.focus-news.net/news/2018/09/30/2572874/tass-rusiya-i-sarbiya-shte-provedat-savmestni-voenni-ucheniya-mezhdu-1-i-5-oktomvri.html", "text": "Руски и сръбски военни пилоти ще проведа учения на територията на Сърбия в периода между 1 и 5 октомври на изтребители МиГ-29 и хеликоптери Ми-8, като се предвижда екипажите да бъдат обединени, съобщиха в неделя от пресслужбата на руското Министерство на отбраната, предава  ТАСС . \r\n„Пилоти от Въздушно-космическите сили на Русия и Военновъздушните сили и части от провтивовъздушната (ПВО) на Сърбия ще проведат съвместни летателно-тактически учения „БАРС-2018“ на територията на Република Сърбия“, съобщиха от ведомството, като уточниха, че в маневрите ще участват смесени екипажи от двете страни на самолети МиГ-29 и хеликоптери Ми-8. „Общо ще бъдат задействани до 10 единици авиационна техника от ВВС и частите на ПВО на Сърбия“, посочиха от руското военно министерство. \r\nВ хода на ученията пилотите ще изпълняват прихващане на въздушни цели, ще отработят елементи от въздушния бой, фигури от сложния и висшия пилотаж, тактически удари по наземни цели, както и задачи за осъществяване на десант и операции за търсене и спасяване, отбелязаха от ведомството. \r\nПревод и редакция:", "date": "2018.09.30", "title": "ТАСС: Русия и Сърбия ще проведат съвместни военни учения между 1 и 5 октомври"}
{"url": "http://www.focus-news.net/news/2018/09/30/2572872/minka-radeva-naslednik-na-boets-zaginal-na-kaymak-chalan-na-30-septemvri-balgarskata-voyska-se-izteglya-ot-kaymak-chalan-zhivite-voynitsi-slizat-ot-varha-a-ostanalite-ostavyat-kostite-si-tam.html", "text": "На 30 септември българската войска се изтегля от Каймак-Чалан. Нашите войници, които са останали живи, слизат, а другите оставят костите си там. Между тези войници е и моят дядо. Това заяви за   Агенция „Фокус“  инж. Минка Радева от Стара Загора, наследник на боец, загинал на Каймак-Чалан. „Събираме гости, за да почетем паметта му – 102 години след негово убийство на този висок, студен връх. Като през днешния ден е било студено. Там е било минус 30 градуса и са замръзнали 200 войници от 11-и пехотен Сливенски полк”, отбеляза тя. „Не са ги забравили роднините им, които не са виждали физиономиите им. Моят дядо е офицер, баща ми не го знае, но даде Господ, че аз научих много неща за него от книгите на г-н Красимир Узунов. Той просветли нещата от този затъмнен връх за българите, които се интересуват от своите близки“, допълни Минка Радева. „Събрах приятели и днес го отбелязах в църква, не само за дядо, но и за войниците от 11-и Сливенски и 56-и Старозагорски пехотни полкове“, разказа тя. „Исках да напомня, защото от дистанцията на времето хората забравят. Никой не го интересува, че нашите дядовци са убити там, за да я има България и нашите бащи са били кръгли сираци. Моят дядо е от 56-и Старозагорски полк, а братчето на баба ми - Продан на 18 години, е убит на 28 септември 1915 г.“, отбеляза още тя. „Не можех да си представя какво е на 30 септември да бъде минус 30 градуса и да загинат 200 млади души, а днес в Стара Загора е много студено и почувствах какво значи да си там гол, окъсан, гладен, измъчен, обстрелван от всякъде. С една цел - да я има България. България я има, но тях ги няма и няма да ги има, вече не ги помнят“, каза още  Минка Радева", "date": "2018.09.30", "title": "Минка Радева, наследник на боец, загинал на Каймак-Чалан: На 30 септември българската войска се изтегля от Каймак-Чалан – живите войници слизат от върха, а останалите оставят костите си там"}
{"url": "http://www.focus-news.net/news/2018/09/30/2572873/atraktsionen-vlak-po-povod-130-godini-ot-sazdavaneto-na-bdzh-shte-patuva-mezhdu-sofiya-plovdiv-i-karlovo.html", "text": "На 7 октомври (неделя) „БДЖ-Пътнически превози” ЕООД организира атракционнo пътуванe по маршрут София-Септември-Пловдив-Карлово-София за любителите на железопътния транспорт и ретро подвижния състав. Пътуването е част от инициативите на националния железопътен превозвач по повод отбелязването на 130 години от създаването на Български държавни железници (БДЖ) – „130 години пътуваме заедно”. Това съобщиха от пресцентъра на  БДЖ . \r\nАтракционният влак ще бъде теглен от парен локомотив № 05.01, а в състава му ще бъдат включени личният вагон-салон на царица Йоанна от „Корона експрес” и вагон-ресторантът от „Витоша експрес”. Вагонът на царица Йоанна е наскоро ремонтиран и се завръща на релси след повече от десет годишно прекъсване. \r\nРетро влакът ще бъде съставен от пет вагона за настаняване на пътниците. Всички пътуващи ще имат възможност да разгледат специално прикачените вагони, като служители на БДЖ ще им разкажат интересни факти по време на обиколката за всеки един от тях. \r\nЦените на билетите са 18.00 лв. от София до Септември или от Септември до Пловдив, от Пловдив до Карлово или от Карлово до София, 27.00 лв. от София до Пловдив или от Пловдив до София и 45.00 лв. за билети по маршрута София-Пловдив-Карлово-София. Билетите са с включени запазени места. Закупилите билети могат да започнат своето пътуване от всяка една гара по маршрута на влака, на които ще спира. \r\nЗа деца до 7-годишна възраст служителите на билетните каси ще издават безплатни билети с нулева стойност срещу представяне на документ, удостоверяващ възрастта им. Безплатните билети за децата са без право на ползване на отделно седящо място. \r\nБилети могат да бъдат закупени от билетните каси и бюрата във всички гари в страната. \r\nПодробно разписание на влаковете от атракционните пътувания е публикувано  \r\nПарният локомотив № 05.01 е произведен през 1941 г. в  Германия  от локомотивната фабрика Frid. KRUPP  AG – Essen, с фабричен  №  2459 / 1941. Представител на най-бързите парни локомотиви в България, от малобройната серия 05 (само 5 единици). Освен че са най-скоростните парни локомотиви, те държат първенството в БДЖ и по други два показателя: най-голям диаметър на двигателните (сцепните) колооси по кръга на търкаляне 1850 мм, което е във връзка с конструктивната им скорост и най-голяма дължина на цилиндричния котел – разстояние между тръбните решетки 6100 мм. Парният локомотив № 05.01 е използван в БДЖ за обслужване на бързи и пътнически влакове до 1970 г. От 1979 г. е запазен като единствен оцелял локомотив от серия 05. В началото на 2010 г. е започнало неговото възстановяване за движение със собствена сила (под пара). \r\nВагон-салонът № 051-9 от композицията „Корона експрес” е произведен през 1938 г. в „Linke Hoffman Werke-Breslau”, Германия и е личен вагон за пътуванията на царица Йоанна. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагонът е със запазено автентично луксозно обзавеждане от годините преди Втората световна война, като специалните ламперии и дамаски също са автентични. \r\nВагон-ресторант № 075 е произведен през 1975 г. в  заводите на „Бауцен” и „Гьорлиц”, Германия. Използван е за пътувания на бившия държавен глава Тодор Живков. Вагон-ресторантът представлява салон с 36 места - 6 маси 60Х60 см и 6 маси 60Х120 см. Салонът може да се разделя на два салона по 18 места (всеки с по 3 големи и 3 малки маси). Вагонът разполага с усилвател за магнетофон и радио, два телевизора и място за киномашина и екран. Има и офис, едно служебно купе с 2 легла едно над друго.", "date": "2018.09.30", "title": "Атракционен влак по повод 130 години от създаването на БДЖ ще пътува между София, Пловдив и Карлово"}
{"url": "http://www.focus-news.net/news/2018/09/30/2572875/pazardzhik-oblastniyat-koordinator-na-gerb-nayden-shopov-deputatat-desislava-todorova-i-zam-ministar-lozana-vasileva-byaha-gosti-na-tarzhestvoto-za-125-g-ot-sazdavaneto-na-lrd-sokol-1893.html", "text": "Областният координатор на ПП-ГЕРБ Пазарджик Найден Шопов, народният представител Десислава Тодорова и зам. министърът на земеделието, храните и горите д-р Лозана Василева бяха почетни гости на тържеството за отбелязване на 125 години от създаването на ловно-рибарско дружество (ЛРД) „Сокол 1893“-Пазарджик, съобщиха за Радио „Фокус“-Пазарджик от пресцентъра  ПП ГЕРБ-Пазарджик . Над 500 ловци и риболовци от Пазарджик и общината се събраха за да отбележат век и четвърт от създаването на своето дружество, което е едно от най-старите в страната.  \r\n„През последните 125 години  пазарджишките ловци доказаха, че могат професионално да се грижат за опазване на видовото многообразие сред дивата природа, да провеждат състезания на европейско ниво и да откриват киноложки изложби на световно ниво.  За всички нас ловът е хоби, но и спорт, и удоволствие, което споделят над  1200 ловци и  близо 400 риболовци от цялата община“, каза в своето поздравително слово Найден Шопов.  Той заедно с Десислава Тодорова и д-р Лозана Василева бяха наградени с грамоти за подкрепа и съдействие на дейността на дружеството. За гостите и домакините Ути Бъчваров сготви курбан по пазарджишки и кебап с гъби и зеленчуци. Тържеството се проведе на стрелбищната база на дружеството в местността Писковец край Пазарджик.", "date": "2018.09.30", "title": "Пазарджик: Областният координатор на ГЕРБ Найден Шопов, депутатът Десислава Тодорова и зам.-министър Лозана Василева бяха гости на тържеството за 125 г. от създаването на ЛРД „Сокол 1893“"}
{"url": "http://www.focus-news.net/news/2018/09/30/2572867/veliko-tarnovo-arh-klaudio-nardi-predstavi-proekta-si-za-nov-gradski-tsentar-razrabotkata-predvizhda-sgradi-s-otvoreni-prostranstva-zeleni-pokrivi-i-visyashti-gradini.html", "text": "Съвременни сгради с отворени пространства, разчупени елементи и зелени покриви, позволяващи на светлината да прониква между тях - това предвижда проектът на архитект Клаудио Нарди, който беше класиран на първо място в международния архитектурен конкурс за изграждане на нов градски център на Велико Търново. Италианският архитект представи разработката си пред великотърновската общественост. Това съобщиха от пресцентъра на  Община Велико търново . Срещата, провела се в късния следобед на 28 септември, премина при голям интерес и бе посетена от много жители на града, архитекти, проектанти, ландшафтни специалисти и др. Т \r\nКлаудио Нарди подробно описа както проектираната от него сграда – Експозиционен център, така и цялостната концепция за градоустройството на останалата част от терена на Старото военно училище. Италианският архитект дава превес на зеленината и на подземната инфраструктура – паркинги и улици, което ще позволи да се освободят много пространства за разходки и срещи на хората.  \r\n„60 на сто от сградите ще са със зелени покриви и с висящите градини ще бъде оформено цялостното зелено пространство на мястото. Почти цялата зеленина на терена ще бъде запазена, като ще бъде извършено и допълнително залесяване”, уточни той. \r\nПроектът на италианския архитект предвижда също изграждане на спортен център, културни средища и няколко съвременни високи сгради. Те ще бъдат с отворени пространства на приземните етажи. Тази концепция на вертикално строителство ще позволи да се освободят още места за пешеходци, колоездачи, а парковото пространство ще прелее в естествената зеленина към реката, обяни арх. Нарди. Той подчерта, че залага на естествените материали като дървото в изграждането на сградите, защото това осигурява връзката на традицията с модерната архитектура. \r\nСпециална част от презентацията Клаудио Нарди отдели на Ескпозиционния център, който със заоблените си форми естествено се вписва в извивките на терена. Просторът на първия етаж, където ще има разположени кафенета, е отворен към стария град, а амфитеатърът, разположен на 300 кв. м. допринася за мекотата и пластичността на формите на Центъра. \r\nПред великотърновци той представи и два от последните си проекти, реализирани в Краков /Полша/, които са идентични на този във Велико Търново. Първият е съвременен музей на културата, изграден на мястото на изоставена фабрика и западнал индустриален район, а вторият е новото кметство в града. \r\nПреди презентацията си, арх. Нарди се запозна на място със спецификата на терена на Старото военно училище. „Целта ни при разработката беше да съчетаем тенденциите на съвременната качествена архитектура, естествената среда на терена и връзката с историческия град”, уточни арх. Нарди. „Архитектурата е емоция, изисква кураж, за да избягаме от баналността“ - така обясни философията на своята работа италианският специалист.", "date": "2018.09.30", "title": "Велико Търново: Арх. Клаудио Нарди представи проекта си за нов градски център, разработката предвижда сгради с отворени пространства, зелени покриви и висящи градини"}
{"url": "http://www.focus-news.net/news/2018/09/30/2572865/reuters-amerikanski-voenen-korab-e-preminal-blizo-do-sporni-ostrovi-v-yuzhnokitaysko-more.html", "text": "Американски военноморски разрушител е преминал в рамките на 12 морски мили от изкуствени острови, изградени от Китай в Южнокитайско море, заяви американски представител пред  Reuters , описвайки случая като операция „свобода на навигацията“. \r\nПредставителят, поискал анонимност, заяви, че разрушителят „Декатур“ е преминал в рамките на 12 морски мили от рифовете „Гейвън и Джонсън“ край островите Спратли.  Йонислав Дочев", "date": "2018.09.30", "title": "Reuters: Американски военен кораб е преминал близо до спорни острови в Южнокитайско море"}
{"url": "http://www.focus-news.net/news/2018/09/30/2572878/blagoevgrad-370-tseni-relikvi-ot-lichniya-fond-na-general-mayor-konstantin-zhostov-se-sahranyavat-v-regionalniya-istoricheski-muzey.html", "text": "370 цени реликви от личния фонд на генерал-майор Константин Жостов се съхраняват в Регионален исторически музей – Благоевград. Това каза за  Радио „Фокус“ – Пирин  д-р Биляна Карадакова, историк и уредник в музея. Тя отбеляза, че вещите са били предадени на музея от Людмила и Лиляна Молови. „Културното наследство включва пагони, еполети, оригинални военни карти, кокардата на фуражката, дневници, лични писма, както и предмети, подарени му от различни военни лица от чужбина“, посочи още д-р Карадакова.  \r\nТя добави, че в записките на генерал-майор Константин Жостов има интересни моменти, които се открояват повече от другите. „Впечатление прави отношението му към българския владетел тогава, цар Фердинанд. Той описва някои характерни особености в неговата личност и характер. Той е бил особено критичен към управляващите и към царя“, отбеляза д-р Карадакова. Тя допълни, че генерал-майор Константин Жостов е бил непримирим към подмолни интриги в междуличностните отношения и некадърни решения, които той сам признава – оказват негативно влияние върху бойния дух на армията. \r\nЛивия НИНОВА", "date": "2018.09.30", "title": "Благоевград: 370 цени реликви от личния фонд на генерал-майор Константин Жостов се съхраняват в Регионалния исторически музей"}
{"url": "http://www.focus-news.net/news/2018/09/30/2572876/dots-d-r-viktor-yotsov-unss-premahvaneto-na-ploskiya-danak-tryabva-da-se-napravi-poetapno.html", "text": "Премахването на плоския данък трябва да се направи поетапно. Това каза икономистът и преподавател в катедра „Финанси“ в УНСС доц. д-р Васил Йоцов в интервю за  Агенция „Фокус“ . „Първата стъпка със сигурност трябва да бъде връщането на необлагаемия минимум. Дори само тази стъпка означава, че пропорционалното облагане е приключило, тъй като въведе ли се необлагаем минимум, вече има прогресивност. От там насетне дали ще се направи още една скала, на какво ниво ще бъдат ефективните ставки, е въпрос на дискусия“, уточни той. По думите му данъкът има както фискална функция, така и социална. „Колко е по-голяма прогресивността, толкова и преразпределението е по-високо. Това нещо трябва да бъде обсъдено именно, за да се видят какви ще бъдат ефектите – както икономическите, така и социалните“, заяви още доц. Йоцов. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.09.30", "title": "Доц. д-р Виктор Йоцов, УНСС: Премахването на плоския данък трябва да се направи поетапно"}
{"url": "http://www.focus-news.net/news/2018/09/30/2572868/ria-novosti-tirana-prizova-makedonskite-albantsi-da-glasuvat-za-na-referenduma.html", "text": "Министър-председателят на Албания Еди Рама поиска всички албанци в Македония да гласуват „за“ влизането на страната в НАТО и ЕС, а тези, които не гласуват, по неговите думи, ще станат предатели, съобщава държавната албанска агенция АТА, предава  РИА Новости . \r\n„Тази неделя е ден, в който всеки албанец трябва да отиде да гласува за европейска Македония, Македония на следващото поколение македонци и албанци като двата народа, които основаха тази страна и които са двете страни на един и същи медал“, заяви Рама по време на пресконференция след заседание на правителството. \r\n„Всеки албанец (в Скопие) трябва да е наясно, че ако не гласува, за да подкрепи референдума, ще предаде своя дом и следващото поколение македонци и албанци. Всичко е много просто“, цитира думите на премиера държавната агенция на Албания. \r\nАлбанците, според последния препис от 2002 година, съставят 25% от населението на Македония, отбелязва РИА Новости и акцентира върху това, че неделното гласуване е консултативен вот за преименуване на страната в Република Северна Македония по договора с Гърция, който бе сключен, за да може Скопие да влезе в ЕС и НАТО. \r\nПревод и редакция:", "date": "2018.09.30", "title": "РИА Новости: Тирана призова македонските албанци да гласуват „за“ на референдума"}
{"url": "http://www.focus-news.net/news/2018/09/30/2572880/prof-donka-baykova-dietolog-prez-esenta-tryabva-da-priemame-poveche-plodove-zelenchutsi-i-bilki.html", "text": "През есента трябва да приемаме повече плодове, зеленчуци и билки. Това каза диетологът проф. Донка Байкова в интервю за  Агенция „Фокус“  във връзка със здравословното хранене през есента. \r\nПроф. Байкова посочи, че през есента е необходима промяна на модела на хранене, тъй като от по-топлия сезон преминаваме към по-хладно време. „А климатичните условия променят и потребностите на организма към видове храни, към калории, към модел на хранене. И това се нарича сезонен цикличен модел, който е типичен за националните ни особености“, каза още тя. По думите й през този период, когато навън става по-студено и температурите на околната среда падат, имаме нужда от малко по-концентрирано от гледна точка на съдържание хранене. „Това означава например прием на повече въглехидратни храни, защото трябва да направим една успешна терморегулация, която да предпазва организма от променливите условия на околната среда. Мазнините също присъстват, но в никакъв случай не говорим за свръх мастно или свръх калорийно хранене, защото трябва да внимаваме и с имунната устойчивост на организма. Именно през този сезон трябва да подготвим организма за дълъг период от време да съхрани имунната система на едно добро ниво. Това означава по-висок прием на зеленчуци, плодове, билкови растения“, коментира диетологът. \r\nПроф. Байкова обясни, че през есента трябва да добавяме към храната си зеленчуци, които са носители на антибиотични субстанции. „Такива са например лук и чесън, имащи бактерициден ефект по отношение на инфекциите, които могат да ни атакуват. Не трябва да забравяме, че за да сме устойчиви, имунната система изисква и пълноценен белтък – това означава да не се лишаваме от мляко, млечни продукти, риба, леки меса без видими тлъстини и яйца. Белтъчните тела са и самите антитела, които организмът изгражда срещу съответните болестотворни носител и именно белтъчното хранене е важно. Остава и препоръката през есенния сезон поне два или три дни от седмицата да бъдат постни - да приемаме повече бобови храни като боб, леща, грах, фасул, бакла, както и ориз, царевични продукти, качамак, просо, киноа и пр. Ядките също са носители на ценен растителен белтък, гарниран с много добър мастно-киселинен състав, богат на омега-3 мастни киселини. Гъбите можем да добавим също в менюто си, защото те са носители на над 300 полезни вещества – можем да ги добавим както в постните дни, така и като гарнитура към местните и рибните ястия“, обясни тя. Проф. Байкова посочи още, че двигателната активност също е много полезна и че половин час разходка на чист въздух увеличава поне с 30% имунната защита.  \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.09.30", "title": "Проф. Донка Байкова, диетолог: През есента трябва да приемаме повече плодове, зеленчуци и билки"}
{"url": "http://www.focus-news.net/news/2018/09/30/2572869/mia-makedoniya-do-13-chasa-na-referenduma-sa-glasuvali-261-473-dushi-ili-16-protsenta.html", "text": "До 13 часа на референдума в Македония са осъществили правото си на глас 261 473 души, или 16 от имащите право на глас, съобщи председателят на Държавната избирателна комисия на страната Оливер Денковски, цитириран от  държавната агенция МИА . \r\nТова е резултатът от обработените данни от 90,24% от избирателните секции в Македония. \r\nПревод и редакция:", "date": "2018.09.30", "title": "МИА (Македония): До 13 часа на референдума са гласували 261 473 души, или 16 процента"}
{"url": "http://www.focus-news.net/news/2018/09/30/2572882/narodnite-predstaviteli-ot-gerb-plovdiv-shte-provedat-priemni-s-grazhdani-na-1-oktomvri.html", "text": "Народните представители от ГЕРБ-Пловдив ще проведат приемни с граждани от избирателния си район в понеделник, 1 октомври 2018 г. Това съобщиха от пресцентъра на  партията . \r\nПриемните ще се проведат по следния график: \r\n- Менда Стоянова, председател на Комисията по бюджет и финанси в 44-тото Народно събрание – от 16.00 в централния офис на ГЕРБ-Пловдив на бул. „Марица” 91; \r\n- Димитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2;  \r\n- инж. Атанас Ташков, член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов” № 21; \r\n- Спас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. „Коста Паница” № 5.", "date": "2018.09.30", "title": "Народните представители от ГЕРБ-Пловдив ще проведат приемни с граждани на 1 октомври"}
{"url": "http://www.focus-news.net/news/2018/09/30/2572883/dots-d-r-viktor-yotsov-unss-balgariya-e-na-parvo-myasto-v-evropa-po-dohodno-neravenstvo.html", "text": "България е на първо място в Европа по доходно неравенство. Това каза икономистът и преподавател в катедра „Финанси“ в УНСС доц. д-р Васил Йоцов в интервю за  Агенция „Фокус“ . „Неравенството, когато имаш пропорционален данък се увеличава. Не можеш с пропорционален данък да се бориш срещу неравенството. Поради тази причина има един „Коефициент на Джини“, който мери неравенството в обществото. От 2008 година до сега той непрекъснато нараства. Ние вече сме на първо място в Европа по степен на доходно неравенство – 40%, при средно за Европа 31%“, допълни той. „Не мога да кажа, че това се дължи на данъците, но чрез данъците това нещо може да се тушира. Един пример – при доходите преди данъчно облагане, степента на неравенство е най-висока в Ирландия, а ние сме на 3-то, 4-то място. След данъчно облагане обаче, Ирландия от 42% неравенство преди облагане, сваля 9 пункта. Ние сваляме 2 или 3 пункта само след облагането. Виждате къде е ролята на данъчната система – тя може да тушира някои от най-резките прояви на неравенство“, уточни доц. Йоцов.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.09.30", "title": "Доц. д-р Виктор Йоцов, УНСС: България е на първо място в Европа по доходно неравенство"}
{"url": "http://www.focus-news.net/news/2018/09/30/2572871/fokus-makedoniya-predsedatelyat-na-vmro-dpmne-nyama-da-glasuva-na-referenduma.html", "text": "Говорителят на ВМРО-ДПМНЕ Наум Стоилковски заяви, че председателят на основната опозиционна партия Християн Мицковски няма да гласува на референдума, предава  македонският „Фокус“ . \r\n„В рамките на партийната позиция, която позволява на всеки да постъпи по лично убеждение, председателят на ВМРО-ДПМНЕ е решил да не гласува“, е заявил Стоилковски, според цитата на „Република“. \r\nСтоилковски направи този коментар, след като в социалните мрежи започна да се разпространява информация, че Мицковски е решил да излезе да гласува. \r\nПревод и редакция:", "date": "2018.09.30", "title": "„Фокус“ (Македония): Председателят на ВМРО-ДПМНЕ няма да гласува на референдума"}
{"url": "http://www.focus-news.net/news/2018/09/30/2572886/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ-Пловдив ще проведат приемни с граждани. Това съобщиха от пресцентъра на  партията .  \r\nВ понеделник, 1 октомври 2018 г., приемните ще се проведат по следния график: \r\n- Даниела Дженева, от 17:00 до 18:00 часа в офиса на  ГЕРБ в район „Южен”, ул. „Академик Петър Динеков“ № 1А; \r\n- Атанас Узунов, от 17:30  до 19:00 часа в офиса на ГЕРБ в район „Южен” на ул. „Академик Петър Динеков” №1А; \r\n- Александър Радев, от 17:30  до 19:00 часа в офиса на ГЕРБ в район „Централен” на ул. „Прага” № 2;  \r\n- Спартак Николов, от 17:00 до 18:30 часа в офиса на ГЕРБ в район „Източен” на ул. „Коста Паница“ №5; \r\n- Вихър Захов,  от 17:00 до 18:30 часа в офиса на ГЕРБ в район „Източен” на ул. „Коста Паница“ № 5; \r\n- Вера Тоскова, от 16:00 до 18:00 часа в офиса на ГЕРБ в район „Тракия” - в ж. к. „Тракия“, бл.91; \r\n- Ели Гатева, от 16:00 до 18:00 часа в офиса на ГЕРБ в район „Тракия” - в ж. к. „Тракия“, бл.91. \r\nВъв вторник, 2 октомври 2018 г., общинският съветник от ГЕРБ Иван Вичков ще се срещне с граждани в приемния си ден от 16:00 до 18:00 часа в офиса на ПП ГЕРБ в район „Тракия”, в блок 91.  \r\nВ сряда, 3 октомври 2018 г., приемни с граждани ще проведат следните общински съветници от ГЕРБ: \r\n- Георги Василев, от 16:00 до 18:00 часа в партийния офис в район „Южен” на ул. „Академик Петър Динеков“ №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. „Коста Паница“ №5; \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница“ №5.  \r\nВ четвъртък, 4 октомври 2018 г., общинските съветници от ГЕРБ в Пловдив ще проведат приемни с гражданите, както следва: \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. „Царевец” № 9; \r\n- Дамян Петров, от 17:30 до 19:00 часа в офиса на ГЕРБ в район „Западен” на ул. „Царевец” № 9; \r\n- Петър Попов, от 17:30 до 19:00 часа в офиса на ГЕРБ в район „Западен” на ул. „Царевец” № 9; \r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91; \r\n- Пенчо Малинов, от 17:00  до 18:30 часа в офиса на ГЕРБ в район „Източен” на ул. „Коста Паница” №5; \r\n- Веселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2018.09.30", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/09/30/2572879/makfaks-makedoniya-milorad-dodik-pristigna-v-sochi-za-sreshta-s-vladimir-putin.html", "text": "Президентът на Република Сръбска (сръбската част на БиХ) Милорад Додик пристигна в руския черноморски курорт Сочи, където в неделя ще се срещне с президента на страната Владимир Путин, предава  македонската агенция „Макфакс“. \r\nПреди заминаването си за Сочи, Додик посочи, че това е още една възможност да запознае руския президент с актуалната политическа ситуация в Босна и Херцеговина и на Балканите, но и да се разшири икономическото сътрудничество, припомня медията. Освен това лидерът на босненските сърби е отхвърлил твърденията за руска намеса в Република Сръбска. \r\n„В разговора ще се опитам да спечеля Путин за въпроси, които са важни тук, защото е очевидно, че измислената история за зловредното влияние на Русия обслужва нуждите на страните, от които идват финансовите средства“, е заявил Додик спорд цитата на „Макфакс“. \r\nДържавният глава на РС е отбелязал, че ръководството на региона има информация за всичко, което се върши на негова територия, предава „Радио и телевизия на РС“ \r\nПревод и редакция:", "date": "2018.09.30", "title": "„Макфакс“ (Македония): Милорад Додик пристигна в Сочи за среща с Владимир Путин"}
{"url": "http://www.focus-news.net/news/2018/09/30/2572884/veliko-tarnovo-s-tseremoniya-po-polagane-na-parva-kopka-zapochna-remontat-na-vodoprovodnata-mrezha-na-nyakolko-ulitsi-v-svishtov.html", "text": "С церемония по полагане на първа копка започна ремонтът на водопроводната мрежа на няколко улици в Свищов, съобщиха от пресцентъра на  Общината . Стартът на дейностите бе даден от кмета Генчо Генчев, председателя на Общински съвет – Свищов Кристиян Кирилов и други представители на общинското ръководство. Великотърновският митрополит Григорий благослови началото на ремонтните дейности които ще рефлектират благоприятно върху живота на десетки свищовски семейства. \r\nРемонтните дейности, свързани с реконструкция и рехабилитация на вътрешно-преносната мрежа на улиците „Александър Божинов”, „Тинтява”, „Пирин”, „Искър”, „Киряк Цанков”, комплекс „Химик” и цялото протежение на ул. „Черни връх”, ще бъдат извършени до края на месец ноември, а средствата в размер на размер на 400 000 лв. са осигурени от Министерството на регионалното развитие и благоустройство, като безвъзмездна финансова помощ. \r\nВеликотърновският митрополит Григорий посети Свищов по повод празниците на града „Свищовски лозници“ и отслужи Света литургия в обновения храм „Света Троица“. Негово Високопреосвещенство благослови жителите на града и цялата община за здраве и благополучие, а в словото си към миряните той не пропусна да отбележи заслугите на кмета Генчо Генчев и неговите грижи към храмовете в Свищовска община. Само през последната година, личната ангажираност на кмета на Свищов и активната му работа в тази посока допринесоха за инвестирането на близо 90 000 лева, за ремонт на свищовските църкви и манастири. \r\nВеликотърновският митрополит заяви, че за него е особена радост да закрие последния ден от първия месец на Новата църковна година именно в Свищов, с празниците на града „Свищовски лозници“. Той допълни още, че градът, давайки началото на българската свобода, дава тласък и на развитието в цяла Европа. В първия ден на месец октомври, Негово Високопреосвещество ще отбележи църковния празник „Покров Богородичен“ заедно със свищовските миряни в манастира „Покров Богородичен“ край Свищов.", "date": "2018.09.30", "title": "Велико Търново: С церемония по полагане на първа копка започна ремонтът на водопроводната мрежа на няколко улици в Свищов"}
{"url": "http://www.focus-news.net/news/2018/09/30/2572891/vidin-9-kilometrova-kolona-ot-tezhkotovarni-avtomobili-se-e-obrazuvala-na-izhod-ot-gkpp-dunav-most-vidin.html", "text": "9-километрова колона от общо около 300 тежкотоварни автомобили се е образувала на изход от ГКПП „Дунав мост-Видин“. Това съобщиха за  Агенция „Фокус“  от граничния пункт.", "date": "2018.09.30", "title": "Видин: 9-километрова колона от тежкотоварни автомобили се е образувала на изход от ГКПП „Дунав мост-Видин\""}
{"url": "http://www.focus-news.net/news/2018/09/30/2572881/referendumat-v-makedoniya-boykotat-vodi-sreshtu-integratsiyata-obzor.html", "text": "Гражданите на югозападната ни съседка гласуват на референдум за промяна на името на страната на Република Северна Македония - компромисен вариант, който управляващите в Скопие и Атина постигнаха през месец юни като ключова стъпка за прекратяване на дългогодишния спор, възпрепятстващ евроатлантическата интеграция на страната. Въпросът, на който отговарят македонците на днешното гласуване, е \"Подкрепяте ли членството в ЕС и НАТО с приемане на договора между Република Македония и Република Гърция?“. \r\nЗа да бъдат легитимни резултатите от референдума и коалиционното правителство на министър-председателя Зоран Заев да получи обществена подкрепа в намеренията си страната да получи международно признание под името Република Северна Македония, е необходимо да бъде постигната избирателна активност от над 59%. По данни на Държавната избирателна комисия (ДИК) в избирателните списъци са регистрирани 1 806 366 гласоподаватели. Това означава, че референдумът ще бъде валиден, само в случай че правото си на глас упражнят 903 168 гласоподаватели, но и при условие, че повече от половината от тях гласуват „за“ евроатлантическата ориентация на Македония, т.е. одобрят Преспанския договор и промяната на името на страната им. \r\nВъпреки интензивната кампания \"за\" промяна на името, която управляващите в Скопие проведоха през последните седмици, очакванията им за категорична подкрепа на договора с Гърция от страна на македонците засега изглежда не се оправдават.  \r\nДо 10:00 часа местно време (11 часа българско време) избирателната активност на референдума бе едва 5,2% - или поне по данни на гражданската организация МОСТ, която наблюдава хода на гласуването.  \r\nЧас по-късно ситуацията не бе много по-различна: ДИК съобщи, че правото си на глас са упражнили 8.03% от гласоподавателите в Македония. Най-висока активност бе регистрирана в скопската община Център, където до 11:00 часа местно време (12:00 българско време) гласувалите бяха 13,31% от имащите право на глас. Най-ниска избирателна активност бе регистрирана в Могила – 3.16%, и в Пласница, където гласувалите бяха 3.30 на сто. \r\nВ обедните часове на деня ДИК представи актуализирани данни, съгласно които до 13:00 часа местно време (14:00 часа българско време) правото си на глас са упражнили 261 473 души, или скромните 16% от регистрираните в избирателните списъци. Пояснено бе, че резултатите са изнесени на база  обработените данни от 90,24% от избирателните секции в Македония. \r\nНа фона на официалните данни медиите в югозападната ни съседка не пропуснаха да припомнят, че на последните местни избори в страната по това време на деня правото си на глас вече бяха упражнили 27 на сто от македонците. От ДИК побързаха да успокоят страстите, като подчертаха, че на референдум избирателната активност винаги е по-ниска, в сравнение с тази на избори, било то парламентарни или местни. Все пак бяха изразени очаквания, че в оставащите часове до края на изборния ден (19:00 часа местно време), избирателната активност ще се повиши. \r\nПо всичко изглежда обаче, че в Македония бойкотът взима превес над подкрепата за евроатлантическата интеграция на страната. Категорично \"за\" нея сякаш се обявиха категорично общините с преобладаващо албанско население. \r\nПреди броени дни  държавният глава на Македония Георги Иванов  изнесе емоционална реч от трибуната на 73-то Общо събрание на ООН в Ню Йорк, в която призова открито към бойкото на референдума. Иванов припомни на гражданите на югозападната ни съседка, че гласуването на референдума е право, а не задължение. \r\n„В тези няколко часа преди влизането в сила на забраната за агитация, искам да изпратя послание до моите съграждани - гласуването на референдум е Ваше право, а не задължение. Никой не може да бъде подведен под отговорност за гласуването, т.е. за отказа си да гласува за референдума\", припомни Иванов. Той добави, че всеки гражданин има право самостоятелно да реши дали да излезе да гласува или да бойкотира вота.  \r\nИванов сподели, че e решил да не гласува на 30 септември и изрази надеждите си, че гражданите на Македония ще вземат – съгласно думите му – „мъдро решение“. \r\nПредседателят на опозиционната  ВМРО-ДПМНЕ Християн Мицковски  също няма да гласува на референдума за името. От партията му съобщиха, че според лидера им въпросът, на който македонците са призовани да отговорят, е \"многостранен и манипулативен\".  \r\nЗа пореден път опозицията подчерта, че е срещу промяна на името на Македония и срещу договора с Гърция, който описва като \"капитулация\".  \r\nПо своето значение за бъдещето на страната настоящият референдум се съпоставя с референдума за независимостта, проведен на 8 септември 1991 г., когато македонските граждани също трябваше да отговарят на сложносъставен въпрос, а именно „Подкрепяте ли независимостта на Македония с право да встъпи в бъдещ съюз на югославските държави?“. \r\nГласуването на историческия за страната референдум се следи от близо 500 международни наблюдатели, акредитирани от ОССЕ, Световния македонски конгрес, ЦИК на Турция, както и от чуждите посолства в Скопие. \r\nБроят на местните наблюдатели надхвърля 12 000 души, като освен смятаните за традиционни агенции и организации, свои представители са регистрирали неправителствените организации „Македонска платформа против бедността“, Движението за социални права „Ленка“, Сдружението за граждански политики и инициативи, Националният ромски център и др. \r\nРеферендумът се следи от около 100 чужди журналисти, представляващи 25 медии.", "date": "2018.09.30", "title": "Референдумът в Македония: Бойкотът води срещу интеграцията (ОБЗОР)"}
{"url": "http://www.focus-news.net/news/2018/09/30/2572889/d-r-bilyana-karadakova-regionalen-istoricheski-muzey-blagoevgrad-general-mayor-konstantin-zhostov-e-bil-izklyuchitelno-visoko-erudirana-lichnost.html", "text": "Генерал-майор Константин Жостов е бил изключително високо ерудирана личност. Това каза за  Радио „Фокус“ – Пирин  д-р Биляна Карадакова, историк и уредник в Регионален исторически музей – Благоевград. Според нея той остава в паметта на българския народ със своите дневници, които са писани в периода 1912-1916 година. „Една част от неговите дневници все още е непозната на обществеността. Друга част вече е публикувана в дневника на неговия близък приятел генерал Сава Савов. Още ученик в Ломската гимназия се записва доброволец в Сръбско-Българската война през 1885 година и даже има боен опит при сраженията в Пирот, едно от най-важните сражения при тази война. След това той завършва Военното училище в София“, посочи още д-р Карадакова.  \r\nТя добави, че по-нататък генерал-майор Жостов продължава своята кариера, като завършва Военна артилерийска академия във Виена. „Служи като военен аташе с дипломатически и военни мисии във Виена, Лондон и Санкт Петербург. В навечерието на войните генерал-майор Константин Жостов е осъществявал дипломатически контакти на най-високо равнище. Участвал е и в Лондонската конференция през декември 1912 -1913 година, на която се решава съдбата на Турция, предвид победите на Балканския съюз в първата Балканска война. Впоследствие той командва и позициите на Българската армия в битката при Чаталджа“, допълни д-р Карадакова. По думите ѝ генерал-майор Жостов е бил и началник на щаба на действащата Българска армия през Междусъюзническата война, а и в Първата световна война. Той загива на 31 август от възпален апендикс по време на Леринската операция на Първа армия. \r\nЛивия НИНОВА", "date": "2018.09.30", "title": "Д-р Биляна Карадакова, Регионален исторически музей – Благоевград: Генерал-майор Константин Жостов е бил изключително високо ерудирана личност"}
{"url": "http://www.focus-news.net/news/2018/09/30/2572893/plovdiv-patnite-nastilki-v-oblastta-sa-mokri-dvizhenieto-e-normalna-intenzivnost.html", "text": "До края на деня преминаването по пътя Югово-Лъки се осъществява в едната лента поради пропадане на част от пътното платно. Движението в проблемния участък се регулира с пътни знаци. Това съобщиха за  Радио „Фокус“-Пловдив  от Областно пътно управление-Пловдив. Ограничено е движението по пътя Плодовитово – Първомай – Асеновград при км 6+832 в района на моста над р. Марица за камиони над 5 тона, поради намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство „Кормисош” след село Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г. Пътните настилки в Пловдив и областта са мокри поради превалявания от дъжд. Движението е нормална интензивност. \r\nМария РУСЕВА", "date": "2018.09.30", "title": "Пловдив: Пътните настилки в областта са мокри, движението е нормална интензивност"}
{"url": "http://www.focus-news.net/news/2018/09/30/2572887/republika-makedoniya-zabluzhdavashti-sms-i-prizovavat-da-se-glasuva-na-referenduma-v-makedoniya.html", "text": "Заблуждаващи СМС-и са циркулирали в неделя около 12: 30, когато голям брой македонски граждани са започнали да получават призив, в който от тях се иска да гласуват на референдума за името, който се провежда в неделя, пише приближеното към бившето ръководство на ВМРО-ДПМНЕ  скопско електронно издание „Република“ . \r\nКакто отбелязва медията, експерти по дигитални технологии и комуникации са обяснили, че призивът се генерира от интернет пространството и е изпращан активно след 11 часа, когато от Държавната избирателна комисия на Македония обявиха, че референдумът, най-вероятно, ще пропадне. \r\nВ съобщението се призовават членовете и симпатизантите на ВМРО-ДПМНЕ да излязат масово и да спасят Македония,  твърди „Република“. \r\nВ съобщението се казва, че в неделя сутринта партията е постигнала ключово споразумение и като патриотична партия трябва да излезе и да гласува в референдума. \r\nСпоред партийни източници това е фалшиво СМС съобщение, целящо да обърка на гласоподавателите, за което се очаква разследване и наказване на хората, опитали се да манипулират гражданите на страната. \r\nПревод и редакция:", "date": "2018.09.30", "title": "„Република“ (Македония): Заблуждаващи СМС-и призовават да се гласува на референдума в Македония"}
{"url": "http://www.focus-news.net/news/2018/09/30/2572885/tass-generalniyat-sekretar-na-nato-shte-poseti-sarbiya-prez-parvata-polovina-na-oktomvri.html", "text": "Генералният секретар на НАТО Йенс Столтенберг има намерение да посети Белград през първата половина на октомври за преговори със сръбския президент Александър Вучич, съобщи в неделя агенция Tanjug, позовавайки се на дипломатически източници в Белград, предава  ТАСС . \r\n„Деликатността на самото посещение, момента и обстоятелствата, в които ще се състои пътуването са причината, поради която нито едната, нито другата страна засега не искат да обявяват пред обществото детайли за формата, темата и датата на срещата“, пише агенцията. \r\nПо-рано в събота Вучич е изразил протест пред Столтенберг във връзка с изострянето на обстановката в Северно Косово. Преди това няколко десетки косовски спецназовци влязоха на територията на населената със сърби област, което е забранено според международните договори, отбелязва руската агенция. Специалните части заеха позиция около язовира Газивода, взеха под контрол ВЕЦ „Газивода“ и влязоха в Центъра по екология и развитие в село Зубин-Поток. Във връзка с това президентът на Сърбия приведе в пълна бойна готовност въоръжените сили на страната и специалните части на полицията. \r\nПревод и редакция:", "date": "2018.09.30", "title": "ТАСС: Генералният секретар на НАТО ще посети Сърбия през първата половина на октомври"}
{"url": "http://www.focus-news.net/news/2018/09/30/2572894/dots-d-r-viktor-yotsov-unss-ako-se-napravi-proportsionalno-oblagane-sas-stavka-30-shte-ima-golyamo-izbyagvane-na-plashtane-na-danatsi.html", "text": "Когато се каже за отмяна на пропорционалното облагане, хората веднага се плашат, че ще има повишаване на данъците – нещо, което не е задължително. Това каза икономистът и преподавател в катедра „Финанси“ в УНСС доц. д-р Васил Йоцов в интервю за  Агенция „Фокус“ . „Тук говорим за начин на облагане, а не за ставките. Когато има високи ставки, естествено, че има някакъв мотив за тяхното избягване. Ако те са ниски, има едно изсветляване на икономиката, тоест стремежът към избягване на данъци намалява“, уточни той. Според доц. Йоцов, ако се направи пропорционално облагане със ставка 30% ще има голямо избягване на плащане на данъци, просто защото ставката е висока.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.09.30", "title": "Доц. д-р Виктор Йоцов, УНСС: Ако се направи пропорционално облагане със ставка 30%, ще има голямо избягване на плащане на данъци"}
{"url": "http://www.focus-news.net/news/2018/09/30/2572877/fokus-makedoniya-izbiratelnata-aktivnost-na-referenduma-do-13-chasa-e-16-a-na-poslednite-mestni-izbori-po-tova-vreme-e-bila-27.html", "text": "От Държавната избирателна комисия на Македония информираха, че до 13 часа своето право на глас са упражнили 261, 470 души, което прави 16% от регистрираните избиратели, предава  македонският „Фокус“ . \r\nИзбирателната активност се движи между 7 и 19% в зависимост от общините. Най-голям процент са гласували в Куманово, Прилеп и Гевгелия, където към 13 часа са гласували по над 19% от избирателите, а най-малък в Босилово (6,9%). В Куманово са използвали правото си на глас 16,15%, а в Бутел 16,8%. \r\nЗа сравнение, на местните избори миналата година избирателната активност до 13 часа е била 27%, но според председателя на ДИК е очаквано на референдума тя да е по-ниска. \r\n„Трудно е да се направи сравнение, защото на предишните гласувания обявяването на резултатите беше в различно време. Решихме този път да обявяваме резултати на всеки два часа, защото в случай на референдум, едно от условията е избирателната активност. Това са два различни цикъла и е нормално на избори явката да е по-висока“, заяви Оливер Дерковски. \r\nПревод и редакция:", "date": "2018.09.30", "title": "„Фокус“ (Македония): Избирателната активност на референдума до 13 часа е 16%, а на последните местни избори по това време е била 27%"}
{"url": "http://www.focus-news.net/news/2018/09/30/2572888/21tv-makedoniya-izbiratelnata-aktivnost-v-makedoniya-do-1530-chasa-e-2256.html", "text": "Държавната избирателна комисия на Македония информира, че избирателната активност до 15:30 часа местно време (16:30 българско) е 22,56%, предава  скопският телевизионен канал „ТВ21“ . \r\nОбщо гласувалите на референдума за Договора с Гърция са 334 хиляди души. \r\nИзбирателната активност в 13:00 часа беше 16,00 процента, а в 11 часа – 8 процента. \r\nПревод и редакция:", "date": "2018.09.30", "title": "„21ТВ“ (Македония): Избирателната активност в Македония до 15:30 часа е 22,56%"}
{"url": "http://www.focus-news.net/news/2018/09/30/2572890/fokus-makedoniya-kam-1500-chasa-nay-visoka-e-izbiratelnata-aktivnost-v-tsentar-karposh-saray-i-lipkovo.html", "text": "До 15 часа правото си на глас на референдума за името в Македония са използвали 334 074 души, или 22,56% от гласоподавателите, съобщиха от Държавната избирателна комисия, предава  македонския „Фокус“ . \r\nНай-голяма избирателна активност е регистрирана в общините Център, Карпош, Сарай и Липково, където тя е над 30%. \r\nНай-голям процент от избирателите са гласували в Сарай – 36,57%, след това е Център с 34,51%, Карпош – 32,24% и Липково – 30,42%. Най-малка е явката в Ново Село – 9,9%. \r\nПревод и редакция:", "date": "2018.09.30", "title": "„Фокус“ (Македония): Към 15:00 часа най-висока е избирателната активност в Център, Карпош, Сарай и Липково"}
{"url": "http://www.focus-news.net/news/2018/09/30/2572896/alfa-tv-makedoniya-izbiratelnata-aktivnost-v-skopie-e-po-niska-v-sravnenie-s-minali-godini.html", "text": "И в Скопие избирателната активност на референдума за договор с Гърция е по-ниска в сравнение с минали години, отбелязва  скопската медия „Алфа ТВ“ . \r\nИ в столицата, както и в цялата страна, избирателната активност е по-ниска в сравнение с предходните изброи. Освен инцидентите в Шутка и Чаир, изборите в Скопие засега преминават спокойно. \r\nВ избирателните секции в Гьорче Петров, според представителите на избирателните комисии, не е проблеми при гласуването. Същото е положението и в община Център, и в изборните секции в Аеродром. \r\nДо 13 часа, съгласно данните на ДИК, в община Гьорче Петров са гласували 16,72%, в Център – 26,29, а в община Аеродром 18,29%. \r\nПревод и редакция:", "date": "2018.09.30", "title": "„Алфа ТВ“ (Македония): Избирателната активност в Скопие е по-ниска в сравнение с минали години"}
{"url": "http://www.focus-news.net/news/2018/09/30/2572892/kanal-5-makedoniya-gratskite-medii-za-referenduma-v-makedoniya.html", "text": "В неделните издания на вестниците, информационните портали, политическите емисии на радиостанциите, новините, информационните и дискусионните емисии на гръцките телевизии вниманието е фокусирано върху референдума в Македония, предава  скопският телевизионен „Канал 5“ . \r\nКореспондентът на МИА от Атина посочва, че голяма част от гръцките медии са изпратили репортери в Скопие, които още от петък следят климата в Македония, анализите и процентите. Телевизиите имат директни включвания от македонската столица. \r\nГръцките журналисти освен, че предават основната информация и правят анализи, свързани с референдума, обръщат внимание на това, че на това гласуване не е най-важно колко гласа ще има „за“ и „против“, а дали ще се постигне нужната избирателна активност. \r\nРеферендумът и резултатите в Гърция се свързват директно с домашната политическа сцена, с оглед на това, че при позитивен изход от гласуването, топката ще се прехвърли на гръцки терен, отбелязва кореспондентът на македонската държавна агенция. \r\nАнализите в Гърция са около сценариите за оцеляването на гръцкото правителство, т.е., кои биха били следващите стъпки на коалиционния партньор Панос Каменос, който е срещу Договора за името и в последните месеци излезе с различни изказвания, от искане договорът да се гласува с увеличено парламентарно мнозинство, до последната позиция, че „Независимите гърци“ ще се оттеглят от правителството. Но се анализират и следващите стъпки на опозиционната „Нова демокрация“, която настоява на позицията си, че сделката е вредна за Гърция. Медиите не изключват възможността, най-голямата опозиционна партия да представи нова инициатива за вот на недоверие на правителството, с оглед на това, че в средата на декември ще минат шест месеца от последния опит. \r\nНа почти всички челни страници на неделните издания на гръцките вестници е отделено място за референдума в Македония. МИА предава заглавията и подзаглавията на текстовете, свързани с неделния референдум: \r\n„Катимерини“: Избирателната активност е ключова \r\n„То Вима“: „Съюзът между Ципрас и Каменос гори“ – Буря в Атина заради референдума, трилър в Скопие“ \r\n„Прототема“: „Референдум за двама (Заев – Ципрас)“ – ЕС и САЩ дадоха всичко за „да“ – Какво ще означава резултатът“ \r\n„Реал нюз“: „Политическа сцена на пясъка“ – „Ураганът от Преспа затрива малките партии“ \r\n„Етнос“: „Всичко зависи от избирателната активност“ \r\n„Авги“: „Критичен глас, исторически шанс“ – днес е референдумът в БЮРМ \r\nПревод и редакция:", "date": "2018.09.30", "title": "„Канал 5“ (Македония): Гръцките медии за референдума в Македония"}
{"url": "http://www.focus-news.net/news/2018/09/30/2572897/veliko-tarnovo-obyaviha-pobeditelite-ot-natsionalniya-poetichen-konkurs-svishtovski-loznitsi-i-nositelya-na-nagradata-nikolay-iskarov.html", "text": "Обявиха победителите от националния поетичен конкурс „Свищовски лозници” и носителя на наградата „Николай Искъров”, съобщиха от пресцентъра на  Община Свищов . Гюлшен Алиева от Плевен е носител на наградата „Златно дунавско перо” тази година. \r\n„Вече 14 години изминаха и много поети и белетристи получиха тази награда. Вярвам, че тя ще получава все по-голямо признание в цяла България!“, каза Георги Драмбозов, първият носител на наградата „Златно дунавско перо“ и председател на журито, по време на обявяването на победителя. \r\nНаградата на Гюлшен Алиева бе връчена от кмета на града Генчо Генчев в Камерната зала на Първо българско народно читалище „Еленка и Кирил Д. Аврамови – 1856“. Развълнуваната поетеса сподели, че наградата за нея е като литературен Олимп, който тя е изкачила през своя 50-годишен път. Носителката на наградата е автор на 6 издадени книги,  а седмата е вече на път да стигне до читателите. Тя благодари сърдечно на компетентното жури в състав Георги Драмбозов – председател и членове Людмил Симеонов и Стефания Цанкова, за високата оценка и престижната награда. \r\nВ Камерната зала на Свищовското читалище бяха обявени и носителите на наградите от националния поетичен конкурс „Свищовски лозници“. С първа награда бе отличена Даринка Петкова, с. Трудовец, общ. Ботевград, за стихотворението „Скритото добро“. Втора награда получи Асан Хаджипехливанов от Плевен, за стихотворението „Корсарят“, а с трета бе отличен Пламен Коцев от Разград, за стихотворението „Жената от голямата река“. \r\nКомпетентното жури, което бе в състав: Ваньо Вълчев – председател и членове Георги Драмбозов, Людмил Симеонов, Стефания Цанкова, и Таня Ликова, тази година разгледа и обсъди общо 70 нови произведения на 70 автора – участници в конкурса. Поради големия брой творби, журито взе решение да бъдат присъдени и две специални награди – на Христина Главанова от Севлиево, за стихотворението „Щастливо завръщане“ и на Цветелина Минева от В. Търново, за стихотворението „Свищовски лозници“. \r\nЕдно от най-значимите отличия, които всяка година връчват организаторите по време на „Свищовски лозници“ е наградата „Николай Искъров“. Тази година нейн носител стана младата и многообещаваща поетеса Диана  Стойкова, със стихотворението „Ще се научим ли някога“. \r\nНа връчването на наградите присъстваха представители на общинското ръководство, културни деятели, гости и жители на града, които, както обикновено, бяха напълнили Камерната зала на читалището.", "date": "2018.09.30", "title": "Велико Търново: Обявиха победителите от националния поетичен конкурс „Свищовски лозници” и носителя на наградата „Николай Искъров”"}
{"url": "http://www.focus-news.net/news/2018/09/30/2572898/prof-donka-baykova-dietolog-osnovna-greshka-na-maykite-e-che-izprashtat-detsata-si-gladni-na-uchilishte.html", "text": "Основна грешка на майките е, че изпращат децата си гладни на училище. Това каза диетологът проф. Донка Байкова в интервю за  Агенция „Фокус“  във връзка със здравословното хранене на учениците през есента. \r\n„Много е важно майките на учещите в училище деца да обръщат внимание и на храненето им. Защото до училищна възраст децата се отглеждат от грижата на възрастни – било от екип от детската градина, възпитатели и пр., било то от родителите, бабите и т.н. И тези деца, добре обгрижвани, изведнъж стават ученици и като че ли забравяме, че те са същите деца със същите потребности“, каза още проф. Байкова. \r\nТя посочи, че като основна грешка това майките да изпращат децата си гладни на училище. „Сутрин майката трябва да даде на детето някаква топла закуска – някакъв сандвич с малко извара или лютеница и сезонен зеленчук. Или пък да направи пълнозърнеста закуска с няколко вида семена – овесени ядки, сусамово семе и др.,  да ги залее с кисело мляко и да добави към него някакъв плод. Ако майката има такива нагласи, тя би могла от вечерта да си помогне със сутрешната закуска“, каза още диетологът. \r\nПроф. Байкова обясни, че ако на детето му се полага безплатна закуска в училище, майката е длъжна да разбере дали е подходяща за него и неговото тегло. „Защото често пъти тези закуски са на базата на тестените изделия и натоварват с калории децата ни, а те нямат нужда от това, защото са пухкави например. Ето защо, ако закуската не е добра, майката може да му приготви храна от вкъщи – плод, зеленчуци, прясно мляко. Може да приготви и някакъв подходящ обяд, включващ белтък, както и няколко пъти в седмицата постни ястия и няколко пъти – леки меса. Ако детето през деня се е хранило по този начин балансирано, вечерта има нужда от една порция зеленчуци с добавка лек белтък – парче сирене, кашкавал или пък малко риба, малко птиче месо. Така детето няма да има дисбаланси на модела си на хранене и да е в риск и в теглото. А теглото не е само проблем на това как изглежда детето, а е проблем и за неговото здраве“, каза още тя и посочи, че е важно детето да си изгради не само добър модел на хранене, но и добър модел на двигателна активност. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.09.30", "title": "Проф. Донка Байкова, диетолог: Основна грешка на майките е, че изпращат децата си гладни на училище"}
{"url": "http://www.focus-news.net/news/2018/09/30/2572901/republika-makedoniya-makedoniya-boykotira-eto-izbiriratelnata-aktivnost-po-obshtini-do-15-chasa.html", "text": "Избирателната активност на македонските граждани на референдума за договора с Гърция към 15 часа е 22,56%, съобщи председателят на Държавната избирателна комисия на страната Оливер Дерковски, цитиран от приближеното към бившето ръководство на ВМРО-ДПМНЕ  скопско електронно издание „Република“ . \r\n„Денят продължава да се развива в същата атмосфера, както и по-рано и искам да благодаря на гражданите за демократичната атмосфера“, заяви Дерковски на пресконференция. \r\nВ течение на деня ДИК е трябвало да взима най-много решения за граждани, които по една или друга причина не са в Избирателните списъци. \r\nИзбирателна активност по общини до 15 часа:  \r\nАЕРОДРОМ  24,99% \r\nАРАЧИНОВО  26,77% \r\nБЕРОВО  24,00% \r\nБИТОЛА 23,12% \r\nБОГДАНЦИ  24,09% \r\nБОГОВИЊЕ  22,36% \r\nБОСИЛОВО  11,44% \r\nБРВЕНИЦА  18,10% \r\nБУТЕЛ  24,45% \r\nВАЛАНДОВО 20,43% \r\nВАСИЛЕВО  15,86% \r\nВЕВЧАНИ 22,52% \r\nВЕЛЕС 20,02% \r\nВИНИЦА  15,67% \r\nВРАПЧИШТЕ  18,84% \r\nГАЗИ БАБА  18,45% \r\nГЕВГЕЛИЈА 27,19% \r\nГьорче ПЕТРОВ 21,87% \r\nГОСТИВАР 20,37% \r\nГРАДСКО 20,16% \r\nДЕБАР 22,59% \r\nДЕБАРЦА 16,54% \r\nДЕЛЧЕВО 23,44% \r\nДЕМИР КАПИЈА 23,53% \r\nДЕМИР ХИСАР  21,50% \r\nДОЈРАН  27,66% \r\nДОЛНЕНИ 24,43% \r\nЖЕЛИНО 19,98% \r\nЗЕЛЕНИКОВО 17,14% \r\nЗРНОВЦИ 11,45% \r\nИЛИНДЕН  10,49% \r\nЈЕГУНОВЦЕ 17,69% \r\nКАВАДАРЦИ  20,98% \r\nКАРБИНЦИ 17,12% \r\nКАРПОШ 32,21% \r\nКИСЕЛА ВОДА 21,11% \r\nКИЧЕВО 20,61% \r\nКОНЧЕ 18,08% \r\nКОЧАНИ 23,82% \r\nКРАТОВО 22,60% \r\nКРИВА ПАЛАНКА 30,35% \r\nКРИВОГАШТАНИ 15,03% \r\nКРУШЕВО 28,87% \r\nКУМАНОВО 22,83% \r\nЛИПКОВО 30,42% \r\nЛОЗОВО 21,92% \r\nМАВРОВО И РОСТУША 18,15% \r\nМАКЕДОНСКА КАМЕНИЦА 18,41% \r\nМАКЕДОНСКИ БРОД 23,39% \r\nМОГИЛА 11,74% \r\nНЕГОТИНО  21,51% \r\nНОВАЦИ 18,15% \r\nНОВО СЕЛО 9,97% \r\nОХРИД 21,36% \r\nПЕТРОВЕЦ 18,56% \r\nПЕХЧЕВО 24,13% \r\nПЛАСНИЦА 18,06% \r\nПРИЛЕП  25,00% \r\nПРОБИШТИП  21,01% \r\nРАДОВИШ 16,81% \r\nРАНКОВЦЕ 21,41% \r\nРЕСЕН 18,31% \r\nРОСОМАН  15,46% \r\nСАРАЙ 36,57% \r\nСВЕТИ НИКОЛЕ 20,61% \r\nСОПИШТЕ 14,17% \r\nСТАРО НАГОРИЧАНЕ  12,45% \r\nСТРУГА 20,39% \r\nСТРУМИЦА 24,11% \r\nСТУДЕНИЧАНИ  21,97% \r\nТЕАРЦЕ 23,67% \r\nТЕТОВО 26,18% \r\nЦЕНТАР 34,98% \r\nЦЕНТАР ЖУПА 15,94% \r\nЧАИР 28,14% \r\nЧАШКА 22,73% \r\nЧЕШИНОВО – ОБЛЕШЕВО 14,20% \r\nЧУЧЕР – САНДЕВО 16,13% \r\nЩИП 22,38% \r\nШУТО ОРИЗАРИ 17,17% \r\nПревод и редакция:", "date": "2018.09.30", "title": "„Република“ (Македония): Македония бойкотира – ето избирирателната активност по общини до 15 часа"}
{"url": "http://www.focus-news.net/news/2018/09/30/2572900/plovdiv-ultramaratonetsat-krasimir-georgiev-zavarshi-predizvikatelstvoto-si-55-chasa.html", "text": "Ултрамаратонецът Красимир Георгиев завърши предизвикателството си „55 часа“, предаде репортер на  Радио „Фокус“-Пловдив . „Надявам се, че мотивирах пловдивчани. Аз не се отказвам. Толкова хора имаше около мен и тичаха, че аз нямаше как да се откажа. Благодаря на всички. Ако ме поканите следващата година, отново ще дойда“, каза на финала Георгиев. Той благодари на Община Пловдив и на инициативата 2020 за добрата организация. \r\nПредизвикателството „55 часа“ започна в 10,00 часа от Гребната база в петък, премина покрай река Марица до Цар Симеоновата градина, където в продължение на две денонощия се провеждаше „Празник на мотивацията“. \r\nМария РУСЕВА", "date": "2018.09.30", "title": "Пловдив: Ултрамаратонецът Красимир Георгиев завърши предизвикателството си „55 часа“"}
{"url": "http://www.focus-news.net/news/2018/09/30/2572902/varna-6-patni-proizshestviya-sa-stanali-v-grada-ot-nachaloto-na-denya-v-patna-politsiya-ne-sa-postapvali-signali-za-problemni-uchastatsi-zaradi-loshoto-vreme.html", "text": "Шест пътни произшествия са станали на територията на Варна от началото на деня. Това съобщиха за  Радио „Фокус“ – Варна  от „Пътна полиция“. За момента няма данни за пострадали хора, регистрирани са само материални щети. Засега в „Пътна полиция“ не са постъпвали сигнали за проблемни участъци в града заради лошото време. \r\nДиана СТОЕВА", "date": "2018.09.30", "title": "Варна: 6 пътни произшествия са станали в града от началото на деня, в „Пътна полиция“ не са постъпвали сигнали за проблемни участъци заради лошото време"}
{"url": "http://www.focus-news.net/news/2018/09/30/2572895/faktor-makedoniya-dik-saobshti-novi-danni-za-izbiratelnata-aktivnost-na-referenduma.html", "text": "Македонската Държавна избирателна комисия на пресконференция съобщи, че до 15 часа (16 часа българско време) на референдума са излезели да гласуват малко повече от 330 хиляди избиратели, или 22,56% от имащите право на глас, предава  скопското електронно издание „Фактор“ . \r\nИзбирателната активност в отделни общини е: \r\nБървеница 18,10%, Охрид 25,30%, Василево 15,86%, Вевчани 22,52%, Велес 20,02%, Виница 15,67%, Гевгелия 27,19%, Гьорче Петров 21,87%, Демир Капия 23,53%, Долнени 24,43%, Желино 19,98%, Карпош 32.05%, Кичево 20,61%, Македонска Каменица 18,41% и Липкопво 30,42%. \r\nПревод и редакция:", "date": "2018.09.30", "title": "„Фактор“ (Македония): ДИК съобщи нови данни за избирателната активност на референдума"}
{"url": "http://www.focus-news.net/news/2018/09/30/2572903/blagoevgrad-intenziven-e-trafikat-po-avtomagistrala-struma-i-glaven-pat-e-79-v-oblastta.html", "text": "Интензивен е трафикът по автомагистрала „Струма“ и главен път Е-79 в Благоевградска област, предаде репортер на  Радио „Фокус“ – Пирин . Към момента няма данни за образуване на големи колони от автомобили. Натоварено е движението и по второкласен път 19 Симитли Гоце Делчев. \r\nПрез деня e регистриран инцидент на пътя Добринище – Гоце Делчев. При него трима души са леко пострадали. Движението в района не е било ограничавано, тъй като участниците в пътнотранспортното произшествие не са пречили на движението.  \r\nПовишена е опасността от падащи камъни в Кресненското дефиле и в района на прохода Предел. Движението по главен път E-79 Благоевград в участъка от изхода на Благоевград до пътен възел Брежани, от км 364+000 до км 380+000, се осъществява в една лента, поради частични ремонтни дейности на асфалтовата настилка. Участъкът е сигнализиран с пътни знаци. Необходимо е водачите да се движат с повишено внимание и съобразена скорост в свободната лента, съобразно създадената организация на движение. \r\nБез забавяне се осъществява преминаването през граничните пунктове „Кулата“ и „Илинден“ на вход и изход от страната. Спокойна е обстановката и на българо-македонската граница. \r\nЛивия НИНОВА", "date": "2018.09.30", "title": "Благоевград: Интензивен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/09/30/2572904/pazardzhik-natovareno-e-dvizhenieto-po-patya-pazardzhik-plovdiv-patrul-na-patna-politsiya-e-razpolozhen-na-razklona-za-selo-malo-konare.html", "text": "Натоварено е движението по пътя Пазарджик-Пловдив, като и в двете посоки пътуват много товарни автомобили, предаде репортер на  Радио „Фокус“ – Пазарджик . Пътните настилки са мокри. Патрул на „Пътна полиция“ е разположен на разклона за село Мало Конаре. Въведени са ограничения на скоростта при разклоните за селата Мало Конаре, Говедаре и Цалапица. \r\nРадослава МУРДЖЕВА", "date": "2018.09.30", "title": "Пазарджик: Натоварено е движението по пътя Пазарджик-Пловдив, патрул на „Пътна полиция“ е разположен на разклона за село Мало Конаре"}
{"url": "http://www.focus-news.net/news/2018/09/30/2572899/kathimerinigartsiya-niskata-izbiratelna-aktivnost-na-referenduma-v-byurm-trupa-oblatsi-nad-glavite-na-optimistite-i-pravitelstvoto.html", "text": "Облаци надвиснат над главите на оптимисите заради ниската избирателна активност на референдума за името в БЮРМ, пише  електронното издание на гръцкия \"Кathimerini\" . \r\nНиската избирателна активност на референдума в БЮРМ кара облаците да надвиснат над главите на оптимистите \r\nСпоред изданието съобщените междинни резултати от гласуването до момента трябва да предизвикат загриженост  за премиера Заев и неговото правителство. \r\n\"Кathimerini\" припомня, че на последните парламентарни избори активността към 13,00 ч. е била 34, 88 % докато сега едва достигнала 16 %. \r\nВестникът цитира мнението на наблюдатели на референдума, според които ако се запазят досегашните темпове на активност, резултатите не само че няма да надхвърлят 50 %, но дори няма да се доближат до бариерата, за да позволят на премиера Заев да ги обяви за успех.  \r\nПревод и редакция:", "date": "2018.09.30", "title": "\"Кathimerini\"(Гърция): Ниската избирателна активност на референдума в БЮРМ трупа облаци над главите на оптимистите и правителството"}
{"url": "http://www.focus-news.net/news/2018/09/30/2572907/veliko-tarnovo-usloviyata-za-patuvane-na-teritoriyata-na-oblastta-sa-normalni-patnite-nastilkite-sa-mokri.html", "text": "Ограничено е движението на моторни превозни средства с обща маса над 12 т по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г., съобщиха за  Радио „Фокус“ – Велико Търново  от Областно пътно управление - Велико Търново. Условията за пътуване на територията на Великотърновска област са нормални, времето е облачно, на места превалява дъжд. Пътните настилките са мокри, а там, където вали - и хлъзгави. \r\nОтворен за движение на всички превозни средства е Проходът на Републиката. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се пропуска последователно в двете посоки от регулировчици. \r\nСпокоен е трафикът по основните улици и булеварди в областния град в края на почивния ден. Движението се осъществява  нормално.  \r\nМария НЕДЕВА", "date": "2018.09.30", "title": "Велико Търново: Условията за пътуване на територията на областта са нормални, пътните настилките са мокри"}
{"url": "http://www.focus-news.net/news/2018/09/30/2572908/pregled-na-mezhdunarodnite-novini-do-18-chasa-agentsiya-fokus.html", "text": "След 8 часа гласуване активността на референдума, с който БЮРм трябва да се произнесе по договора с Гърция и за промяна на името си е само 22, 56 % е активността на референдума в БЮРМ, предава  гръцкото електронно издание \"Zougla.gr\" . \r\nСпоред изданието досегашните резултати трудно могат да се нарекат оптимистични за намеренията на правителството, особено ако се съпоставят с резултатите регистрирани при парламентарните избори в страната. \r\n*** Избирателната активност на македонските граждани на референдума за договора с Гърция към 15 часа е 22,56%, съобщи председателят на Държавната избирателна комисия на страната Оливер Дерковски, цитиран от приближеното към бившето ръководство на ВМРО-ДПМНЕ  скопско електронно издание „Република“ . \r\n„Денят продължава да се развива в същата атмосфера, както и по-рано и искам да благодаря на гражданите за демократичната атмосфера“, заяви Дерковски на пресконференция. \r\nВ течение на деня ДИК е трябвало да взима най-много решения за граждани, които по една или друга причина не са в Избирателните списъци. \r\nИзбирателна активност по общини до 15 часа:  \r\nАЕРОДРОМ  24,99% \r\nАРАЧИНОВО  26,77% \r\nБЕРОВО  24,00% \r\nБИТОЛА 23,12% \r\nБОГДАНЦИ  24,09% \r\nБОГОВИЊЕ  22,36% \r\nБОСИЛОВО  11,44% \r\nБРВЕНИЦА  18,10% \r\nБУТЕЛ  24,45% \r\nВАЛАНДОВО 20,43% \r\nВАСИЛЕВО  15,86% \r\nВЕВЧАНИ 22,52% \r\nВЕЛЕС 20,02% \r\nВИНИЦА  15,67% \r\nВРАПЧИШТЕ  18,84% \r\nГАЗИ БАБА  18,45% \r\nГЕВГЕЛИЈА 27,19% \r\nГьорче ПЕТРОВ 21,87% \r\nГОСТИВАР 20,37% \r\nГРАДСКО 20,16% \r\nДЕБАР 22,59% \r\nДЕБАРЦА 16,54% \r\nДЕЛЧЕВО 23,44% \r\nДЕМИР КАПИЈА 23,53% \r\nДЕМИР ХИСАР  21,50% \r\nДОЈРАН  27,66% \r\nДОЛНЕНИ 24,43% \r\nЖЕЛИНО 19,98% \r\nЗЕЛЕНИКОВО 17,14% \r\nЗРНОВЦИ 11,45% \r\nИЛИНДЕН  10,49% \r\nЈЕГУНОВЦЕ 17,69% \r\nКАВАДАРЦИ  20,98% \r\nКАРБИНЦИ 17,12% \r\nКАРПОШ 32,21% \r\nКИСЕЛА ВОДА 21,11% \r\nКИЧЕВО 20,61% \r\nКОНЧЕ 18,08% \r\nКОЧАНИ 23,82% \r\nКРАТОВО 22,60% \r\nКРИВА ПАЛАНКА 30,35% \r\nКРИВОГАШТАНИ 15,03% \r\nКРУШЕВО 28,87% \r\nКУМАНОВО 22,83% \r\nЛИПКОВО 30,42% \r\nЛОЗОВО 21,92% \r\nМАВРОВО И РОСТУША 18,15% \r\nМАКЕДОНСКА КАМЕНИЦА 18,41% \r\nМАКЕДОНСКИ БРОД 23,39% \r\nМОГИЛА 11,74% \r\nНЕГОТИНО  21,51% \r\nНОВАЦИ 18,15% \r\nНОВО СЕЛО 9,97% \r\nОХРИД 21,36% \r\nПЕТРОВЕЦ 18,56% \r\nПЕХЧЕВО 24,13% \r\nПЛАСНИЦА 18,06% \r\nПРИЛЕП  25,00% \r\nПРОБИШТИП  21,01% \r\nРАДОВИШ 16,81% \r\nРАНКОВЦЕ 21,41% \r\nРЕСЕН 18,31% \r\nРОСОМАН  15,46% \r\nСАРАЙ 36,57% \r\nСВЕТИ НИКОЛЕ 20,61% \r\nСОПИШТЕ 14,17% \r\nСТАРО НАГОРИЧАНЕ  12,45% \r\nСТРУГА 20,39% \r\nСТРУМИЦА 24,11% \r\nСТУДЕНИЧАНИ  21,97% \r\nТЕАРЦЕ 23,67% \r\nТЕТОВО 26,18% \r\nЦЕНТАР 34,98% \r\nЦЕНТАР ЖУПА 15,94% \r\nЧАИР 28,14% \r\nЧАШКА 22,73% \r\nЧЕШИНОВО – ОБЛЕШЕВО 14,20% \r\nЧУЧЕР – САНДЕВО 16,13% \r\nЩИП 22,38% \r\nШУТО ОРИЗАРИ 17,17% \r\n***  Облаци надвиснат над главите на оптимисите заради ниската избирателна активност на референдума за името в БЮРМ, пише  електронното издание на гръцкия \"Кathimerini\" . \r\nНиската избирателна активност на референдума в БЮРМ кара облаците да надвиснат над главите на оптимистите \r\nСпоред изданието съобщените междинни резултати от гласуването до момента трябва да предизвикат загриженост  за премиера Заев и неговото правителство. \r\n\"Кathimerini\" припомня, че на последните парламентарни избори активността към 13,00 ч. е била 34, 88 % докато сега едва достигнала 16 %. \r\nВестникът цитира мнението на наблюдатели на референдума, според които ако се запазят досегашните темпове на активност, резултатите не само че няма да надхвърлят 50 %, но дори няма да се доближат до бариерата, за да позволят на премиера Заев да ги обяви за успех. \r\n***  В неделните издания на вестниците, информационните портали, политическите емисии на радиостанциите, новините, информационните и дискусионните емисии на гръцките телевизии вниманието е фокусирано върху референдума в Македония, предава  скопският телевизионен „Канал 5“ . \r\nКореспондентът на МИА от Атина посочва, че голяма част от гръцките медии са изпратили репортери в Скопие, които още от петък следят климата в Македония, анализите и процентите. Телевизиите имат директни включвания от македонската столица. \r\nГръцките журналисти освен, че предават основната информация и правят анализи, свързани с референдума, обръщат внимание на това, че на това гласуване не е най-важно колко гласа ще има „за“ и „против“, а дали ще се постигне нужната избирателна активност. \r\nРеферендумът и резултатите в Гърция се свързват директно с домашната политическа сцена, с оглед на това, че при позитивен изход от гласуването, топката ще се прехвърли на гръцки терен, отбелязва кореспондентът на македонската държавна агенция. \r\nАнализите в Гърция са около сценариите за оцеляването на гръцкото правителство, т.е., кои биха били следващите стъпки на коалиционния партньор Панос Каменос, който е срещу Договора за името и в последните месеци излезе с различни изказвания, от искане договорът да се гласува с увеличено парламентарно мнозинство, до последната позиция, че „Независимите гърци“ ще се оттеглят от правителството. Но се анализират и следващите стъпки на опозиционната „Нова демокрация“, която настоява на позицията си, че сделката е вредна за Гърция. Медиите не изключват възможността, най-голямата опозиционна партия да представи нова инициатива за вот на недоверие на правителството, с оглед на това, че в средата на декември ще минат шест месеца от последния опит. \r\nНа почти всички челни страници на неделните издания на гръцките вестници е отделено място за референдума в Македония. МИА предава заглавията и подзаглавията на текстовете, свързани с неделния референдум: \r\n„Катимерини“: Избирателната активност е ключова \r\n„То Вима“: „Съюзът между Ципрас и Каменос гори“ – Буря в Атина заради референдума, трилър в Скопие“ \r\n„Прототема“: „Референдум за двама (Заев – Ципрас)“ – ЕС и САЩ дадоха всичко за „да“ – Какво ще означава резултатът“ \r\n„Реал нюз“: „Политическа сцена на пясъка“ – „Ураганът от Преспа затрива малките партии“ \r\n„Етнос“: „Всичко зависи от избирателната активност“ \r\n„Авги“: „Критичен глас, исторически шанс“ – днес е референдумът в БЮРМ \r\n*** Държавната избирателна комисия на Македония информира, че избирателната активност до 15:30 часа местно време (16:30 българско) е 22,56%, предава  скопският телевизионен канал „ТВ21“ . \r\nОбщо гласувалите на референдума за Договора с Гърция са 334 хиляди души. \r\nИзбирателната активност в 13:00 часа беше 16,00 процента, а в 11 часа – 8 процента. \r\n*** От Държавната избирателна комисия на Македония информираха, че до 13 часа своето право на глас са упражнили 261, 470 души, което прави 16% от регистрираните избиратели, предава  македонският „Фокус“ . \r\nИзбирателната активност се движи между 7 и 19% в зависимост от общините. Най-голям процент са гласували в Куманово, Прилеп и Гевгелия, където към 13 часа са гласували по над 19% от избирателите, а най-малък в Босилово (6,9%). В Куманово са използвали правото си на глас 16,15%, а в Бутел 16,8%. \r\nЗа сравнение, на местните избори миналата година избирателната активност до 13 часа е била 27%, но според председателя на ДИК е очаквано на референдума тя да е по-ниска. \r\n„Трудно е да се направи сравнение, защото на предишните гласувания обявяването на резултатите беше в различно време. Решихме този път да обявяваме резултати на всеки два часа, защото в случай на референдум, едно от условията е избирателната активност. Това са два различни цикъла и е нормално на избори явката да е по-висока“, заяви Оливер Дерковски. \r\n***  Министър-председателят на Албания Еди Рама поиска всички албанци в Македония да гласуват „за“ влизането на страната в НАТО и ЕС, а тези, които не гласуват, по неговите думи, ще станат предатели, съобщава държавната албанска агенция АТА, предава  РИА Новости . \r\n„Тази неделя е ден, в който всеки албанец трябва да отиде да гласува за европейска Македония, Македония на следващото поколение македонци и албанци като двата народа, които основаха тази страна и които са двете страни на един и същи медал“, заяви Рама по време на пресконференция след заседание на правителството. \r\n„Всеки албанец (в Скопие) трябва да е наясно, че ако не гласува, за да подкрепи референдума, ще предаде своя дом и следващото поколение македонци и албанци. Всичко е много просто“, цитира думите на премиера държавната агенция на Албания. \r\nАлбанците, според последния препис от 2002 година, съставят 25% от населението на Македония, отбелязва РИА Новости и акцентира върху това, че неделното гласуване е консултативен вот за преименуване на страната в Република Северна Македония по договора с Гърция, който бе сключен, за да може Скопие да влезе в ЕС и НАТО. \r\n***  Министър-председателят на Македония Зоран Заев даде своя глас в ключовия за страната му референдум за приемането на споразумението, което слага край на спора за името с Гърция, пише електронното издание на гръцкия вестник  Kathimerini . \r\nГоворейки след като пусна гласа си в югоизточния град Струмица, Заев призова своите съграждани да излязат и да гласуват. Той заяви, че е уверен в една висока избирателна активност, която ще докаже, че гражданите на Македония подкрепят присъединяването към НАТО и впоследствие към Европейския съюз. \r\nЗаев заяви, че македонските граждани „решават съдбата на страната ни. Призовавам всеки да излезе и да вземе това важно решение за бъдещето на страната ни и за бъдещите поколения“. \r\n***  Русия не е страна, която може да бъде блокирана и потъпквана, а представителите на американските власти трябва да четат повече история, заяви членът на комисията по енергетика към Държавната дума на Русия Михаил Шеремет, коментирайки изявленията за възможна морска блокада срещу страната му, предава  РИА Новости . \r\nПо-рано министърът на вътрешните работи на САЩ Райън Зинк заяви, че Вашингтон, при необходимост, може да организира морска блокада срещу Русия, за да попречи на енергийните ѝ доставки в страните от Близкия изток, цитиран от американския вестник „Washington Examiner“. \r\n„От страна на нашите партньори излиза неконструктивна реторика и позиция. Русия не е страна, която може просто така да бъде блокирана, потъпквана или задушена. Никога не сме нападали, но можем да защитим своите интереси и то убедително. При всички случаи те (американските власти) трябва да започнат да четат история“, заяви Шеремет за РИА.", "date": "2018.09.30", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/09/30/2572909/burgas-nyama-danni-za-porazheniya-varhu-patnite-platna-v-oblastta-vsledstvie-na-silen-vyatar-ili-obilen-dazhd.html", "text": "Няма данни за поражения върху пътните платна в Бургаска област, вследствие на силен вятър или обилен дъжд. Това съобщи за  Радио „Фокус“ – Бургас  дежурният служител в Областно пътно управление-Бургас.  \r\nКъм момента пътната обстановка в град Бургас е нормална, а движението на моторни превозни средства се осъществява с нормална интензивност. Спокоен е трафикът в края на неделния ден в централната градска част и по входно-изходните пътни артерии на Бургас, както и по централните улици и булеварди. По-натоварено е движението на кръговото кръстовище на “Трапезица”, както и по направлението от и към ж. к. „Меден Рудник“. \r\nМария ГЕОРГИЕВА", "date": "2018.09.30", "title": "Бургас: Няма данни за поражения върху пътните платна в областта, вследствие на силен вятър или обилен дъжд"}
{"url": "http://www.focus-news.net/news/2018/09/30/2572906/zouglagr-gartsiya-samo-22-56-aktivnost-na-referenduma-v-byurm-sled-8-chasa-glasuvane.html", "text": "След 8 часа гласуване активността на референдума, с който БЮРм трябва да се произнесе по договора с Гърция и за промяна на името си е само 22, 56 % е активността на референдума в БЮРМ, предава  гръцкото електронно издание \"Zougla.gr\" . \r\nСпоред изданието досегашните резултати трудно могат да се нарекат оптимистични за намеренията на правителството, особено ако се съпоставят с резултатите регистрирани при парламентарните избори в страната. \r\nПревод и редакция:", "date": "2018.09.30", "title": "\"Zougla.gr\" (Гърция): Само 22, 56 % активност на референдума в БЮРМ след 8 часа гласуване"}
{"url": "http://www.focus-news.net/news/2018/09/30/2572911/gd-granichna-politsiya-intenziven-e-trafikat-za-tovarni-avtomobili-na-izhod-ot-gkpp-dunav-most-vidin-gkpp-lesovo-i-gkpp-kapitan-andreevo.html", "text": "Силно интензивен е трафикът на ГКПП „Дунав мост-Видин“ и интензивен на ГКПП „Капитан Андреево“ и ГКПП „Лесово“ за товарни автомобили на изход. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На българо-македонската, българо-гръцката и българо-сръбската граници трафикът е нормален на всички гранични контролно-пропускателни пунктове.", "date": "2018.09.30", "title": "ГД „Гранична полиция“: Интензивен е трафикът за товарни автомобили на изход от ГКПП „Дунав мост-Видин“, ГКПП „Лесово“ и ГКПП „Капитан Андреево“"}
{"url": "http://www.focus-news.net/news/2018/09/30/2572905/kanal-5-makedoniya-otnositelno-spokoen-izboren-den-registrirani-sa-sedem-intsidenta.html", "text": "Изборният ден в Македония преминава относително спокойно, като досега полицията е регистрирала седем инцидента в и около избирателните секции, коментира  скопската телевизия „Канал 5“ . \r\nВ скопския квартал Ново Лисиче, 22 годишно момче е задържано, защото е обиждало граждани, излезли да гласуват в началното училище Лазо Ангеловски, а след това нападнало физически полицейските служители, които са се притекли, за да се намесят, се разбира от информация на Временната комисия при прокуратурата, която следи за реда по време на гласуването. Съобщава се още, че засега няма сериозни инциденти. \r\nДвама души са задържани в Гостивар, където са заснемали незаконно хората, отишли да гласуват. В избирателната секция в Основно училище „Ниегош“ в Колония е арестуван 55-годишен мъж, защото фотографирал бюлетината си. Три подобни инцидента са се случили и в Кочани, Щип и Струга. \r\nМолба, заради това, че 64-годишна жена го обиждала във връзка с референдума, е пуснал 80-годишен мъж от Зубовце – Гостиварско. Жената е привикана в полицейското управление и в момента се работи за решаването на случая, се отбелязва още. \r\nПревод и редакция:", "date": "2018.09.30", "title": "„Канал 5“ (Македония): Относително спокоен изборен ден – регистрирани са седем инцидента"}
{"url": "http://www.focus-news.net/news/2018/09/30/2572913/predstoyashti-sabitiya-v-stranata-za-1-oktomvri-agentsiya-fokus.html", "text": "*** \r\nОт 10.00 часа в Аулата на Софийския университет ще бъде официално открита академичната учебна година на най-старото  висше училище в България, което през 2018 отбелязва 1 3 0 години от своето основаване.  Гости на официалното откриване ще бъдат вицепрезидентът на Илияна Йотова и заместник министър-председателят Томислав Дончев.  В началото на тържествената церемония, от 09.55 часа, ректорът проф. дфн Анастас Герджиков, членовете на Академичния съвет на Софийския университет и вицепрезидентът Илияна Йотова ще поднесат цветя пред паметниците на Евлоги и Христо Георгиеви.    \r\n***   \r\nОт 11.00 часа с тържествена церемония Академията на МВР ще отбележи началото на учебната 2018/2019 година. На празника ще присъстват министър Младен Маринов, политическото и професионално ръководство на министерството, директори на главни и административни дирекции.  \r\n***   \r\nОт 11.30 часа министърът на вътрешните работи Младен Маринов ще открие „Детско полицейско управление“ в 120 ОУ „Г. С. Раковски“ в ж. к. „Лозенец“ в столицата.   \r\n***   \r\nВ Министерството на отбраната ще бъдат отворени постъпилите оферти за придобиване на нов тип боен самолет.  \r\n*** \r\nОт 10.30 часа министърът на труда и социалната политика Бисер Петков ще посети Дома за стари хора в община Етрополе. Поводът за посещението е честването на Международния ден на възрастните хора, който традиционно се отбелязва на тази дата.   \r\n*** \r\nОт 08.00 часа Мелнишкият епископ Герасим ще оглави утринната служба по повод началото на новата академична година в Богословския факултет на СУ „Св. Климент Охридски“. От 09.00 часа ще започне светата Литургия. \r\n***   \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа в зала „Триадица“ на Гранд хотел София ще се проведе конференция „Бъдещето на икономическия и паричен съюз“.  В нея участие ще вземат председателят на ПГ на ГЕРБ Цветан Цветанов, председателят на Сдружение „Граждани за европейско развитие на България“ и кмет на София Йорданка Фандъкова, старши изследователят към „Вилфрид Мартенс“ център Еоин Дреа и ръководителят на Бюрото на Фондация „Конрад Аденауер“ в София Торстен Гайслер. \r\n***   \r\nОт 10.00 часа комисарят по цифровата икономика и общество Мария Габриел ще изнесе лекция във Военна академия „Г.С.Раковски“, посветена на киберсигурността в ЕС. Тя ще представи подробно пакета от мерки за подобряване на кибер защитата на ЕС, предложен от Европейската комисия, и отделните измерения от политиката за киберсигурност.  \r\n***   \r\nОт 10.00 часа в аула „Максима“ ще започне тържеството по случай откриването на 98-ата академична учебна година в Университета за национално и световно стопанство (УНСС). \r\n***   \r\nОт 10.00 часа в зала 1 на Столична община (град София, ул. „Московска“ 33)  ще се проведе пресконференция, с която ще бъде поставено началото на информационна и профилактична кампания за борба с рака на гърдата, организирана от Първа САГБАЛ „Света София“. В пресконференцията ще участват г-н Дончо Барбалов, заместник-кмет по направление „Финанси и стопанска дейност“ и временно изпълняващ длъжността заместник-кмет по направление „Столично общинско здравеопазване“, д-р Гергана Коларова, изпълнителен директор на Първа САГБАЛ „Света София“, д-р Стефан Константинов, изпълнителен директор на Университетска специализирана болница за активно лечение по онкология и други представители на партньорите на кампанията.   \r\n***   \r\nОт 10.00 часа 5-и състав на Специализирания наказателен съд ще заседава по делото срещу Николай М., Николай Д. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа 14-и състав на Специализирания наказателен съд ще заседава по делото срещу Мартин А., Валентин Я. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на престъпна група. \r\n***   \r\nОт 10.00 часа 13-и състав на Специализирания наказателен съд ще заседава по делото срещу  Йордан Ш., на когото е повдигнато обвинение за безстопанственост. \r\n***   \r\nОт 10.00 часа в хотел „Best Western Premier“ ще се проведе пресконференция във връзка с излизането на книгата „Основно ръководство за учене“ на Л.Р.Хъбърд на българския книжен пазар. \r\n***   \r\nОт 10.30 часа 18-и състав на Специализирания наказателен съд ще заседава по делото срещу и Браиан С. и Калин Й., на които са повдигнати обвинения за организиране и ръководене на престъпна група. \r\n***   \r\nОт 11.00 часа в зала 11 на Националния дворец на културата - кино „Люмиер“ омбудсманът Мая Манолова ще присъства на тържественото честване на Международния ден на възрастните хора. \r\n*** \r\nОт 11.00 часа във Висшето училище по застраховане и финанси (ВУЗФ) ще бъде открита новата академична 2018/2019 учебна година. Церемонията ще се състои в 501 зала на университета. \r\n***   \r\nОт 11.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на престъпна група. \r\n***   \r\nОт 11.00 часа в ресторант „LAVANDA” Асоциацията на филмовите и телевизионните продуценти организира публична дискусия на тема „Насърчаване на чуждестранни инвестиции в българската филмова индустрия”. \r\n***   \r\nОт 11.15 часа в Заседателна зала 1 в Ректората ректорът проф. Анастас Герджиков и ръководството на Студентския съвет ще направят изявления за медиите във връзка с настанителната кампания в общежитията на Софийския университет. \r\n***   \r\nОт 13.30 часа 11-и състав на Специализирания наказателен съд ще заседава по делото срещу Симеон Т., Добрин Д. и др., на които са повдигнати обвинения за организиране и ръководене на престъпна група. \r\n*** \r\nОт 14.00 часа кметът на Столична община Йорданка Фандъкова ще се срещне с официалната делегация от Правителството на Москва, която ще участва в Дните на Москва в София (1 – 2 октомври 2018 г.).  \r\n***   \r\nОт 14.00 часа 13-и състав на Специализирания наказателен съд ще заседава по делото срещу Богоя Б., Сашо Ч. и др., на които са повдигнати обвинения за организиране и ръководене на престъпна група. \r\n***   \r\nОт 14.00 часа в НСА ще се проведат спортни състезания по волейбол между отборите на Москва и София. От 17.00 часа в Спортната академия ще се проведе турнир по шах. Събитията са част от програмата на Дните на културата на Москва в България.  \r\n***   \r\nОт 16.00 часа 14-и състав на Специализирания наказателен съд ще заседава по делото срещу Христоско В., на когото е повдигнато обвинение за изнудване. \r\n***   \r\nОт 17.00 часа в „Галерия „УниАрт“ ще бъде открита експозиция „Деструктивният позитивизъм на Милош Гавазов“ по повод 110 години от рождението на художника Милош Гавазов. \r\n***   \r\nОт 18.00 часа в Централния военен клуб ще се  състои среща на български архитекти с архитекта на град Москва Сергей Кузнецов. Събитието е част от програмата на Дните на културата на Москва в България.  \r\n***   \r\nОт 18.00, 19.30 и 21.00 часа в Пространство „M1” ще бъде представен пърформансът „Портретът“ на Бояна Бъчварова, Лорина Камбурова и Мариана Георгиева. Събитието е част от програмата на театралния фестивал „Панаир на младите – SITE-SPECIFIC Theatre“ 2018.  \r\n***   \r\nОт 19.00 часа в Литературния клуб в поредицата „Дебюти в Столична библиотека“ ще бъде представена първата книга на Ана-Мария Герасимова „Пияните мисли на една трезва глава“. \r\n***   \r\n От 20.00 часа с премиерата на българския филм „Пътят на Сантяго: Пътешествие на духа” на Пламен Симеонов в Дома на киното ще бъде открито шестото издание на фестивала за документално кино Sofia Biting Docs. \r\n***   \r\nОт 20.00 часа в Софийската опера и балет ще се състои концерт на българския оркестър с участие на московския пианист Кирил Рихтер и солисти на Болшой театър. Събитието е част от програмата на Дните на културата на Москва в България. \r\n***   \r\nОт 22.00 часа в Клуба на актьора в Младежки театър „Николай Бинев“ ще се състои концерт на Harlem Jazz. Събитието е част от програмата на театралния фестивал „Панаир на младите – SITE-SPECIFIC Theatre“ 2018. \r\n***   \r\nОт 13.30 часа в зала „Сий“ на хотел „Парадайс блу“ ще се проведе закриващо публично събитие по проект на Националното сдружение на общините в Р България (НСОРБ) „Подобряване капацитета на общинските служители за предоставяне на качествени услуги“ по процедура „Повишаване на експертния капацитет на служителите в администрацията“. Събитието ще се проведе в рамките на 13-ата Годишна среща на местните власти, организирана от Националното сдружение на общините в България (НСОРБ). \r\n***   \r\nОт 16.30 часа в градския парк ще се проведе детски спортен празник под мотото  „Растем здрави и силни“. \r\n***   \r\nОт 10.00 часа кметът на Бургас Димитър Николов ще се срещне със световната оперна прима и почетен гражданин на Бургас Райна Кабаиванска. Срещата ще се състои в заседателната зала на Общината по повод Международния ден на музиката.  \r\n***   \r\nОт 10.00 часа в аулата на Бургаския свободен университет ще бъде открита академичната 2018/19 година.  \r\n***   \r\nОт 17.30 часа в Дома на писателя ще бъдат открити Есенните литературни празници ’2018. \r\n*** \r\nОт 18.00 часа в читалище „Хамалогика 2014“ - Бургас ще бъде представена фотографска изложба на бургаската урбанистка Мария Съботинова. \r\n***   \r\nОт 19.00 часа в залата на Държавна опера – Бургас Райна Кабаиванска ще представи Галаконцерт на лауреатите на своя XVIII Международен майсторски клас в Нов български университет и стипендиантите на фонд „Райна Кабаиванска“ за 2018 година. \r\n*** \r\nОт 19.00 часа ще бъде открита новата учебна година на Центъра за подкрепа на личностното развитие - Бургас.  \r\n***   \r\nОт 10.00 часа ген. Константин Попов, председател на Комисията и народните представители от Комисията ще открият новата учебна година във Висшето военоморско училище „Н. Й. Вапцаров” на ул. „Васил Друмчев” №63. \r\n***   \r\nОт 10.00 часа официално ще бъде открита академичната учебната 2018/2019 година във Варненския свободен университет „Черноризец Храбър”.  \r\n***   \r\nОт 11.00 часа Комисията по отбрана към 44-тото Народното събрание ще проведе изнесено заседание в Командването на Военоморските сили на ул. „Преслав“ №16.  \r\n***   \r\nОт 13.00 часа в  централата на ГС на БСП на ул. „Македония” 33 народният представител от ПГ „БСП за България“ Иван Иванов ще приема граждани. \r\n*** \r\nОт 11.00 часа пред паметника на светите равноапостоли братята Кирил и Методий ще се състои  тържествената церемония за откриването на новата академична година във Великотърновския университет „Св. Св. Кирил и Методий“. Гост на събитието ще бъде министърът на образованието и науката Красимир Вълчев. \r\n*** \r\nОт 13.30 часа в ОУ „Васил Левски“ ще бъде открита новата  учебна година по програмата „Детско полицейско управление“.  \r\n***   \r\nОт 09.30 часа в Зала 1 на Общината ще се състои преглед на самодейните състави при клубовете на пенсионера от община Горна Оряховица по повод Международния ден на възрастните хора. \r\n***   \r\nОт 17.30 часа на стадион „Локомотив“ ще се проведе среща от Втора лига между футболните отбори на ОФК „Локомотив” гр. Горна Оряховица и ФК „Струмска слава” гр. Радомир. \r\n***   \r\nОт 12.30 часа зам.-кметът на Добрич с направление „Хуманитарни дейности“ д-р Емилия Баева ще открие инициативата „Детско полицейско управление“ в СУ „Свети Климент Охридски“. \r\n***   \r\nОт 17.00 часа в Дом-паметник „Йордан Йовков“ ще бъде представен първи том от двутомник с поезия и проза за деца и възрастни от Дора Габе. Книгата е част от Библиотека „Музеи на български писатели“ на издателство „Славена“ –  Варна. \r\n*** \r\nОт 09.00 часа Пловдивският митрополит Николай ще оглави архиерейска света Литургия в храм „Покров на Пресвета Богородица” в манастира „Св. св. Козма и Дамян” по повод празника  \r\nПокров на Пресвета Богородица.  \r\n***   \r\nОт 17.30 часа на пл. „Жеравица“ ще се състои концерт по повод откриването на новия художествено-творчески сезон 2018-2019 на НЧ „Разум 1883“ и ОШИ „Добри Христов“. \r\n***   \r\nОт 08.30 до 16.30 часа Териториалното поделение на НОИ – Пазарджик ще отбележи Международния ден на възрастните хора с Ден на отворени врати. \r\n***   \r\nОт 10.30 часа в Регионалниа пресклуб на БТА ще се състои пресконференция във връзка с предстоящия трети пешеходен поход Плевен - Тотлебен. За възможностите да се включат желаещите ентусиасти от Плевен ще говорят Радостин Ангелов от фирмата, която подкрепя начинанието, и кметът на село Тотбелен Емил Гашев - инициатор за проявата. Походът е планиран за 6 октомври. \r\n*** \r\nОбщинските съветници от ГЕРБ-Пловдив ще проведат приемни с граждани. Даниела Дженева, от 17:00 до 18:00 часа в офиса на  ГЕРБ в район „Южен”, ул. „Академик Петър Динеков“ № 1А. Атанас Узунов, от 17:30  до 19:00 часа в офиса на ГЕРБ в район „Южен” на ул. „Академик Петър Динеков” №1А. Александър Радев, от 17:30  до 19:00 часа в офиса на ГЕРБ в район „Централен” на ул. „Прага” № 2. Спартак Николов, от 17:00 до 18:30 часа в офиса на ГЕРБ в район „Източен” на ул. „Коста Паница“ №5. Вихър Захов,  от 17:00 до 18:30 часа в офиса на ГЕРБ в район „Източен” на ул. „Коста Паница“ № 5. Вера Тоскова, от 16:00 до 18:00 часа в офиса на ГЕРБ в район „Тракия” - в ж. к. „Тракия“, бл.91. Ели Гатева, от 16:00 до 18:00 часа в офиса на ГЕРБ в район „Тракия” - в ж. к. „Тракия“, бл.91. \r\n*** \r\nНародните представители от ГЕРБ-Пловдив ще проведат приемни с граждани от избирателния си район. Менда Стоянова от 16.00 в централния офис на ГЕРБ-Пловдив на бул. „Марица” 91. Димитър Лазаров от 16.30 часа в партийния офис на  ГЕРБ на улица „Прага” 2. Инж. Атанас Ташков от 16.00 часа в партийния офис на ул. „Стефан Стамболов” № 21. Спас Гърневски от 16.00 в офиса на  ГЕРБ на ул. „Коста Паница” № 5. \r\n*** \r\nОт 09.00 часа в Зала 10 на Окръжен съд ще се гледа делото на подсъдимия Никола К. за умишлено убийство на мъж с инициали Б.М. \r\n*** \r\nОт 09.00 часа в Зала 2 на Окръжен съд ще се гледа делото на подсъдимия Росен С., който е причинил по непредпазливост смъртта на Г. С. от с. Леново, обл. Пловдив, починал на 17.08.2017 г. в гр. Пловдив. \r\n***   \r\nОт 09.15 часа Апелативен съд -Пловдив ще заседава по жалба на трима осъдени за контрабанда на хероин през ГКПП „Капитан Андреево“  срещу присъда на Окръжен съд – Хасково. \r\n***   \r\nОт 09.30 часа в „Бизнес зала-1“ на Гранд хотел Пловдив ще се проведе пресконференция преди началото на Национална консултативна среща за новата Национална стратегия за детето. Официалното откриване на срещата ще се проведе от 10.30 часа в зала „Москва“ на Гранд хотел Пловдив. \r\n*** \r\nОт 13.30 часа в Зала 10 на Окръжен съд ще се гледа делото на подсъдимите полицейски служители Димчо Т., Ангел Ч. и Иван Б.. Срещу Димчо Т. и Иван Б. са повдигнати обвинение за подкуп, а срещу Ангел Ч.- за противозаконно присвояване на 20,960 литра дизелово гориво на стойност 46,12 лева. \r\n*** \r\nОт 18.00 часа в храм „Свети Климент Охридски“ в парк „Ружа“ ще завърши есенното издание на „Музика в парка“ с изпълнения на хор „Иван Спасов“ с диригент Гергана Люцканова. \r\n***   \r\nОт 18.00 часа в Народно читалище „„Христо Г. Данов“ ще се проведе литературно четене по повод Деня на поезията. \r\n***   \r\nОт 11.00 часа в заседателната зала на Община Русе ще се проведе пресконференция по повод предстоящия 11-и Литературен фестивал Русе 2018. \r\n*** \r\nОколо 12.00 часа в село Полето ще бъде отбелязан храмовия празник на църквата  „Покров Богородичен“.  \r\n*** \r\nОт 18.00 часа в читалище „Св. Климент Охридски – 1922“ – Симитли ще бъде открита новата творческа година за културната институция.  \r\n***   \r\nОт 08.00 часа с отслужването на Утреня ще започне храмовият празник на „Покров Богородичен“. От 09.00 часа архиерейският наместник на Смолянска духовна околия архимандрит Висарион ще  възглави празничната св. божествена Литургия.  В богослужението ще  участват  смолянски свещеници. На празника ще  бъдат и ктиторите на храма – семейството на Георги и Росица  Чилингирови. От 11.00 часа пред храма ще бъде отслужен празничен водосвет, а след това ще бъде раздадена благословена трапеза. \r\n***   \r\nОт 10.30 часа служителите на Териториалното поделение на НОИ в Смолян ще връчат закупени с лични средства плодове и хранителни продукти за всички 87 души, настанени в Дома за възрастни хора. Дарението е по повод Международния ден на възрастните хора. \r\n***   \r\nОт 15.00 часа кметът на Смолян Николай Мелемов ще се срещне със Съюза на българските писатели за подписване на договор за сътрудничество. \r\n***   \r\nОт 18.00 часа пред паметника на „Орфей и Родопа” ще бъде открит Националният празник на поезията. От 19.00 часа в зала „Петър Стайков“ на Клуба на дейците на културата ще бъде представен музикално-поетичен спектакъл. \r\n***   \r\nОт 10.00 часа на официална церемония ще бъде открит пенсионерския клуб в село Казанка. Обектът е реализиран с помощта на Общината след ремонта на кметството, което е с нов покрив, дограма и тоалетни.  \r\n***   \r\nОт 10.00 до 12.30 часа Централният артилерийски технически изпитателен полигон - Змейово ще отвори своите врати за граждани. \r\n***   \r\nОт 19.00 часа в залата на Народно читалище „Заря“ ще се състои празничен концерт по повод Световния ден на музиката. \r\n*** \r\nОт 09.00 часа в Регионалния пресклуб на БТА ще се състои пресконференция на ръководството на КТ „Подкрепа“, с участието на председателя на конфедерацията Димитър Манолов. По-късно, от 10.00 часа в хотел „Шумен“ ще се проведе заседание на Конфедеративния съвет на КТ „Подкрепа“. \r\n*** \r\nОт 10.30 часа в Регионалния пресклуб на БТА ще се състои и пресконференция на кмета на Хитрино Нуридин Исмаил във връзка с повдигнатите въпроси от омбудсмана Мая Манолова за злоупотреби с даренията в Хитрино и отчет за изразходените до момента средства за пострадалите след инцидента през 2016 година. \r\n***   \r\nОт 12.30 часа в СУ „Панайот Волов“ ще бъде открито второ поред Детско полицейско управление.", "date": "2018.09.30", "title": "Предстоящи събития в страната за 1 октомври (Агенция „Фокус“)"}
{"url": "http://www.focus-news.net/news/2018/09/30/2572912/naftemporikigartsiya-referendumat-v-byurm-niska-aktivnost.html", "text": "В коментара си \"Време за избор за БЮРМ\", посветен на референдума за договора с Гърция и за промяната на името на бившата югорепублика,  атинският вестник \"Naftemporiki\"  отбелязва като първа характеристика изключително ниската активност, регистрирана след изтичането на по-голямата част от изборния ден. \r\nВестникът съпоставя оптимизмът на премиера Зоран Заев, който рано тази сутрин е дал своя глас за европейското бъдеще на страната, с позицията на лидера на ВМРО-ДПМНЕ Християн Мицковски, който смята въпросът на референдума за подвеждащ, както и с ясно изразеното становище на президента Георги Иванов, определил провеждането на референдума като \"политическо самоубийство на страната.\" \r\nПревод и редакция:", "date": "2018.09.30", "title": "\"Naftemporiki\"(Гърция) - Референдумът в БЮРМ - ниска активност"}
{"url": "http://www.focus-news.net/news/2018/09/30/2572910/republika-makedoniya-grazhdanite-na-veles-si-ostanaha-po-domovete-po-malko-ot-polovinata-sa-glasuvali-na-referenduma-v-sravnenie-s-parlamentarnite-izbori.html", "text": "До 13 часа в община Велес избирателната активност на референдума за договора с Гърция е 14,65%, което означава, че от 46110 души в избирателните списъци до урните са отишли 6758 човека, информират от Общинската изборна комисия във Велес, цитирана от  скопското електронно издание „Република“ . \r\nИ в тази община се отбелязва далеч по-ниска избирателна активност от тази на предсрочните парламентарни избори и местните избори. \r\nНа парламентарните избори, които се състояха през декември 2016 година, до 13 часа във Велес са използвали правото си на глас 35,68%, а на местните избори м.г. до този час бяха гласували 30,72%, припомня изданието. \r\nПревод и редакция:", "date": "2018.09.30", "title": "„Република“ (Македония): Гражданите на Велес си останаха по домовете: По-малко от половината са гласували на референдума в сравнение с парламентарните избори"}
{"url": "http://www.focus-news.net/news/2018/09/30/2572914/aktsenti-v-sutreshniya-blok-dobro-utro-balgariya-po-radio-fokus-na-1-oktomvri.html", "text": "От 1 до 3 октомври ще се проведе ХIII Годишна среща на местните власти, какви актуални теми ще бъдат дискутирани, какви добри общински практики ще бъдат представени, по тези и още въпроси ще разговаряме с председателя на УС на националното сдружение на общините и кмет на Община Велико Търново Даниел Панов, както и с д-р Емил Кабаиванов, член на УС на сдружението и кмет на община Карлово. Македония гласува на референдум с въпрос „Подкрепяте ли членството в ЕС и НАТО с приемане на договора между Република Македония и Република Гърция?“ Какво показват резултатите и какво следва ще коментираме с Александър Дамовски, гл.-редактор на електронното издание МКД. По повод 1 ноември, Народната библиотека „Иван Вазов“ и Община Пловдив организират кампания за избор на десетте най-четени български книги от ученици. Още по темата ще чуем от колегата от  Радио „Фокус“ Пловдив Мария Русева. Портрет на Махатма Ганди, нарисуван през 1935 година от Борис Георгиев беше представен в Градската художествена галерия във Варна, носеща името на твореца. Повече за историята на портрета на Ганди, ще научим от репортера ни във Варна Диана Стоева. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.09.30", "title": "Акценти в сутрешния блок „Добро утро, България“ по Радио „Фокус“ на 1 октомври"}
{"url": "http://www.focus-news.net/news/2018/09/30/2572915/dots-d-r-viktor-yotsov-unss-grazhdanite-shte-badat-oblekcheni-ako-se-vavede-neoblagaem-minimum-svarzan-s-minimalnata-zaplata.html", "text": "Гражданите ще бъдат облекчени, ако се въведе необлагаем минимум, свързан с минималната заплата. Това каза икономистът и преподавател в катедра „Финанси“ в УНСС доц. д-р Васил Йоцов в интервю за  Агенция „Фокус“ . „От там нататък ние можем да си оставим данъка да е 10%. Тоест промяна всъщност няма да има. Ще има промяна само за хората с най-ниски доходи. За останалата част от населението няма да има никаква тежест – напротив, тъй като тези първи 500 лева и от техните доходи няма да бъдат облагани. Една такава промяна ще бъде добре за всички“, уточни той. По думите му това ще има отрицателен фискален ефект, тъй като ще намалеят приходите, но може да се реши как да се компенсира. „Може данъка нагоре да е пак един и същ, но да не е 10%, а да кажем 12%. Може и да се вземе и вариант да се обложат доходи, които са много високи. Например над 10 000 лева да се облагат не с 10, а с 15%. Идеята е да се види как да се компенсират тези приходи, които ще бъдат загубени от въвеждането на необлагаем минимум“, заяви той. „Има и още един вариант – да не се търсят компенсации, а просто да се оптимизират разходите, така че да не се появи дефицит. Когато тръгне разговорът на техническо ниво, ще се търсят решения, но мисля, че е наложително въвеждането на необлагаем минимум“, каза още доц. Йоцов. \r\nЦветелин ДИМИТРОВ Пълния текст на интервюто четете в „Мнение”", "date": "2018.09.30", "title": "Доц. д-р Виктор Йоцов, УНСС: Гражданите ще бъдат облекчени, ако се въведе необлагаем минимум, свързан с минималната заплата"}
{"url": "http://www.focus-news.net/news/2018/09/30/2572917/api-dvizhenieto-po-pat-i-7-v-uchastaka-gkpp-lesovo-elhovo-ot-km-301-do-km-303-e-vremenno-ogranicheno-poradi-katastrofa.html", "text": "Движението по път I-7 в участъка ГКПП \"Лесово\" – Елхово от км 301 до км 303 е временно ограничено поради ПТП. Това съобщиха от пресцентъра на  Агенция \"Пътна инфраструктура\" . \r\nОбходният маршрут за леки автомобили е Княжево – Тополовград – Г. Манастир – М. Манастир – Изгрев – Елхово. Тежкотоварните МПС изчакват на място. Трафикът се регулира от Пътна полиция.", "date": "2018.09.30", "title": "АПИ: Движението по път I-7 в участъка ГКПП \"Лесово\" – Елхово от км 301 до км 303 е временно ограничено поради катастрофа"}
{"url": "http://www.focus-news.net/news/2018/09/30/2572920/yambol-mazh-e-zaginal-a-2-zheni-i-edno-dete-sa-postradali-pri-katastrofa-po-pat-i-7-v-uchastaka-gkpp-lesovo-elhovo.html", "text": "Мъж е загинал, а 2 жени и едно дете са пострадали при катастрофа по път I-7 в участъка ГКПП \"Лесово\" – Елхово. Това съобщиха за  Агенция „Фокус“  от ОДМВР-Ямбол. Сигналът за инцидента е подаден в 17.15 часа. Товарен автомобил, който се е движил в посока ГКПП „Лесово“ е навлязъл в насрещната лента на пътното платно и е блъснал лек автомобил. В резултат, от лекия автомобил е загинал един мъж, а две жени и дете са транспортирани за лечение към болнични заведения в Ямбол. Движението в участъка от км 301 до км 303 към момента временно е спряно и се извършват процесуално-следствени действия на място.", "date": "2018.09.30", "title": "Ямбол: Мъж е загинал, а 2 жени и едно дете са пострадали при катастрофа по път I-7 в участъка ГКПП \"Лесово\" – Елхово"}
{"url": "http://www.focus-news.net/news/2018/09/30/2572918/a1-on-makedoniya-izbiratelnata-aktivnost-na-makedontsite-v-chuzhbina-e-3656-saobshti-dik.html", "text": "Всичко 36,56%, или 985 лица, са гласували в неделя на референдума за името в чужбина, където на 33 места право на глас имат 2694 души, съобщи Държавната избирателна комисия на Македония, предава  порталът „А1 Он“ . \r\nЗаради часовата разлика все още не са отворени още шест секции в Канада, САЩ и Лондон. \r\nСпоред данните на ДИК, избирателната активност в затворите е 64,49%. \r\nПревод и редакция:", "date": "2018.09.30", "title": "„А1 Он“ (Македония): Избирателната активност на македонците в чужбина е 36,56, съобщи ДИК"}
{"url": "http://www.focus-news.net/news/2018/09/30/2572922/nimh-utre-v-tsentralna-i-iztochna-balgariya-shte-e-dazhdovno-kato-v-kraynite-iztochni-rayoni-valezhite-shte-sa-znachitelni.html", "text": "През следващото денонощие облачността ще е значителна. През нощта на много места в Централна и Източна България ще вали дъжд. Утре валежите в източната половина от страната ще продължат, а в крайните източни райони ще са значителни. В Западна България ще е почти без валежи. Ще духа слаб, в Източна България умерен североизточен вятър. Минималните температури ще са от 9° до 14°. Максималните температури ще са между 16° и 21°, по-ниски в Североизточна България – между 12° и 15°. Атмосферното налягане ще се понижава и ще е по-ниско от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Боряна Маркова. \r\nПо Черноморието ще е облачно и дъждовно със значителни валежи. Ще духа до умерен вятър от изток-североизток. Максималните температури ще са 19°-21°. Вълнението на морето ще е около 3 бала. Температурата на морската вода е 21 -22°. \r\nВ планините ще е предимно облачно и дъждовно. Значителни валежи ще има в Източните Родопите и Странджа-Сакар. Ще духа умерен, временно до силен югоизточен вятър, който след обяд в масивите от Западна България ще се ориентира от северозапад. Максималната температура на височина 1200 метра ще е около 14°, на 2000 метра – около 8°. \r\nВъв вторник преди обяд в източните райони все още ще превалява, вече слаб дъжд. Облачността от запад ще се разкъса и временно ще намалее. Вятърът за кратко ще бъде от северозапад, в Източна България - до умерен, но до вечерта отново ще се обърне от изток. В сряда и четвъртък вероятността за валежи е малка. Облачността ще е разкъсана. Вятърът ще е предимно слаб, източен, в четвъртък временно ще бъде от запад-северозапад, умерен. Дневните температури в сряда ще достигнат 21°-26°, в четвъртък съвсем слабо ще се понижат.", "date": "2018.09.30", "title": "НИМХ: Утре в Централна и Източна България ще е дъждовно като в крайните източни райони валежите ще са значителни"}
{"url": "http://www.focus-news.net/news/2018/09/30/2572925/varna-21-tona-kapachki-sa-sabrani-v-ramkite-na-kampaniyata-praznik-na-retsikliraneto-az-vyarvam-i-pomagam.html", "text": "21 тона пластмасови капачки са успели да съберат в рамките на вчерашния ден участниците в благотворителната кампания Празник на рециклирането „Аз вярвам и помагам“ във Варна. Това съобщават от организацията  „Аз Вярвам и Помагам с пластмасови капачки“ . С пари от рециклирането на събраните капачки ще бъде закупена медицинска апаратура за АГ болницата в града и за Родилното отделение на МБАЛ „Св. Анна“. Инициативата за масово събиране на пластмасови капачки се проведе от 9 до 16 часа вчера пред Катедралния храм „Св. Успение Богородично“. Стотици семейства с малки деца, представители на институции и обществени организации се отзоваха и дойдоха на благотворителната инициатива.", "date": "2018.09.30", "title": "Варна: 21 тона капачки са събрани в рамките на кампанията Празник на рециклирането „Аз вярвам и помагам“"}
{"url": "http://www.focus-news.net/news/2018/09/30/2572919/izbiratelnata-aktivnost-na-referenduma-v-makedoniya-e-2883-do-1700-chasa.html", "text": "Държавната избирателна комисия (ДИК) на Македония съобщи, че до 17:00 часа (18:00 часа българско време) на референдума за договора с Гърция са гласували 28,83% от имащите право на глас, предаде  репортер на Агенция „Фокус“ . \r\nОбщо, гласувалите са 455 хиляди души. \r\nВ 15:00 часа бяха гласували 22,56%, или 334 хиляди избиратели. \r\nПревод и редакция:", "date": "2018.09.30", "title": "Избирателната активност на референдума в Македония е 28,83% до 17:00 часа"}
{"url": "http://www.focus-news.net/news/2018/09/30/2572916/cnn-gartsiya-makedonskite-grazhdani-zasega-davat-hladen-otgovor-na-istoricheskoto-znachenie-na-momenta-obeshtavan-im-ot-pravitelstvoto-i-svetovnite-lideri.html", "text": "Македонските граждани засега дават хладен отговор на историческото значение на момента, обещаван им от правителството и световните лидери, предава гръцкото електронно издание  CNN (Гърция) . \r\nCNN (Гърция) отбелязва ниската избирателна активност, регистрирана само четири часа преди края на изборния ден и припомня, че тази сутрин в 7,00 ч. местно време са били отворени 3 480 избирателни секции, като за успех на референдума се приема гласуването на над 900 000 души. \r\nПревод и редакция:", "date": "2018.09.30", "title": "CNN (Гърция): Македонските граждани засега дават хладен отговор на историческото значение на момента, обещаван им от правителството и световните лидери"}
{"url": "http://www.focus-news.net/news/2018/09/30/2572921/sdsm-falshivite-novini-idvashti-ot-opozitsiyata-sa-panicheska-reaktsiya-na-rakovodstvoto-na-vmro-dpmne.html", "text": "Ръководството на ВМРО-ДПМНЕ е нервно, тъй като все повече техни членове излизат и гласуват. Референдумът е демократичен, реагираха от Социалдемократическия съюз на Македония (СДСМ) на обвиненията от страна на най-голямата опозиционна партия, предава  скопското електронно издание „МКД“ . \r\n„В ръководството на ВМРО-ДПМНЕ са нервни, защото независимо от бойкота, за който разговаряше ръководството на партията, депутати и членове на ВМРО-ДПМНЕ излизат на референдума и гласуват. Фалшивите новини, пласирани от опозиционната партия, не са нищо повече от паническа реакция на ръководството на ВМРО-ДПМНЕ“, написаха от СДСМ във връзка с информацията, че някой праща заблуждаващи СМС-и на членовете на опозицията да отидат да гласуват на референдума. \r\nПревод и редакция:", "date": "2018.09.30", "title": "СДСМ: Фалшивите новини, идващи от опозицията са паническа реакция на ръководството на ВМРО-ДПМНЕ"}
{"url": "http://www.focus-news.net/news/2018/09/30/2572924/skaigartsiya-pod-23-aktivnost-na-referenduma-v-byurm-chetiri-chasa-predi-kraya-na-izborniya-den-zoran-zaev-iztri-posta-si-v-twitter-neizvestnoto-teparva-predstoi.html", "text": "Под 23 % е активността на референдума в БЮРМ четири часа преди края на изборния ден, което означава че никой не може да каже какво ще се случи утре, ако активността не достигне 50 %, предава  гръцката телевизия \"Skai\" . \r\nСпоред телевизията македонският премиер Зоран Заев следобед е написал в профила си в Twitter \"Очаквам парламента да последва решението на мнозинството от гражданите\", като малко по-късно сам е изтрил написаното. \r\nСпоред \"Skai\" ниският изборен резултат поставя под съмнение възможността на правителството да си осигури нужният брой депутати от опозиционната ВМРО-ДПМНЕ за промяна на конституцията и за ратифициране на договора с Гърция. \r\nПревод и редакция:", "date": "2018.09.30", "title": "\"Skai\"(Гърция): Под 23 % активност на референдума в БЮРМ четири часа преди края на изборния ден, Зоран Заев изтри поста си в Twitter, неизвестното тепърва предстои"}
{"url": "http://www.focus-news.net/news/2018/09/30/2572929/burgas-prodalzhava-konkursat-za-naznachavane-na-18-sluzhiteli-v-pozharnite-sluzhbi-v-oblastta.html", "text": "Продължава конкурсът за назначаване на 18 служители в пожарните служби в областта. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“ (РСПБЗН) – Бургас. По думите му приемът включва три етапа. \r\n„Първият етап беше подаването на документи от кандидатите и проверка на тяхната валидност. След това започна вторият етап  – физическият изпит, който за нашата област беше определено да се е проведе на 19-ти и 20-ти септември на стадион „Раковски“ в София“, обясни Николаев. Той добави, че в момента се проверяват резултатите от изминалия втори етап от приема, след което ще бъде определен и третият – психологическият изпит. \r\nМария ГЕОРГИЕВА", "date": "2018.09.30", "title": "Бургас: Продължава конкурсът за назначаване на 18 служители в пожарните служби в областта"}
{"url": "http://www.focus-news.net/news/2018/09/30/2572923/bivshiyat-vanshen-ministar-na-makedoniya-ot-vmro-dpmne-zaev-publikuva-status-no-sled-kato-vidya-izbiratelnata-aktivnost-go-iztri.html", "text": "Македонският премиер е написал съобщение в „Туитър“, което впоследствие е изтрил, предава приближеното към бившето ръководство на ВМРО-ДПМНЕ скопско електронно издание „Република“, като се позовава на твърдение на Антонио Милошовски. \r\n„В 16:30 (17:30 българско време) Зоран Заев написа в „Туитър“, че „днес е нов празник на страната и гражданите ще вземат категорично решение“ на референдум за промяна на името и Конституцията на страната. Но, след като видя поразителните бройки от 20% избирателна активност в 16 часа и гласа на недоволството на гражданите, той изтри ‚туита‘“, написа в социалната мрежа бившият външен министър на Македония и настоящ депутат от редиците на ВМРО-ДПМНЕ Антонио Милошовски. \r\nПревод и редакция:", "date": "2018.09.30", "title": "Бившият външен министър на Македония от ВМРО-ДПМНЕ: Заев публикува статус, но след като видя избирателната активност го изтри"}
{"url": "http://www.focus-news.net/news/2018/09/30/2572928/vecher-makedoniya-izbiratelnata-aktivnost-v-struga-do-17-chasa-e-30-vav-vevchani-265.html", "text": "Близо 30% е избирателната активност в община Струга до 17 часа, а във Вевчани тя е 26,5%, пише  електронното издание на вестник „Вечер“ , като се позовава на информация от общинските изборни комисии. \r\nПредседателят на ОИК Струга Бледар Зиба поясни, че от регистрираните 60 169 гласоподаватели в Избирателните списъци са гласували 17 617 души, или 29,29%. \r\nПо неговите думи, изборният ден е преминал спокойно, с изключение на дребни нередности преди обяд. \r\nВъв Вевчани до 17 часа са гласували 541 души от регистрираните в Списъка 2038 избиратели. \r\nПревод и редакция:", "date": "2018.09.30", "title": "„Вечер“ (Македония): Избирателната активност в Струга до 17 часа е 30%, във Вевчани – 26,5%"}
{"url": "http://www.focus-news.net/news/2018/09/30/2572932/tanya-pileva-narodna-biblioteka-ivan-vazov-plovdiv-zhelanieto-ni-e-da-obarnem-vnimanie-na-savremennata-hubava-i-kachestvena-balgarska-literatura.html", "text": "Желанието ни е да обърнем внимание на съвременната, хубава и качествена българска литература, каза за  Радио „Фокус“-Пловдив  Таня Пилева, методист в Народна библиотека „Иван Вазов“-Пловдив по повод кампанията за избор на десетте най-четени български книги от учениците в града. Събитието е посветено на 1 ноември- Деня на народните будители. Децата от 1-ви до 12-ти клас имат възможност да гласуват за любима българска книга по електронен път на специална платформа и в поставени урни в училища и библиотеки, както и в детския отдел на библиотеката. „Такава инициатива провеждахме преди две години за любима книга без ограничения. Тази година решихме да е само за българска книга. Идеята е да разберем какво четат днешните деца, какво им харесва от българската литература и в същото време да насочим вниманието им към нея , защото много от децата не познават  добре съвременната българска литература. Нашето желание е да обърнем внимание именно на тази съвременна, хубава и качествена българска литература“, каза още Пилева. Гласуването ще се проведе в три категории: за ученици от 1-ви до 4-ти клас; от 5-ти до 7-ми и от 8-ми до 12-ти клас. „Децата имат възможност да изпращат отзиви в специално създадената фейсбук страница „Насърчаване на ученическото четене“. Там могат да качват отзиви за книги както във  вид на текст, така и във вид на снимки, презентации, видео. Така ще им дадем възможност да се изявят, като за всеки хубав отзив сме предвидили доста награди“, каза още методистът. На 5 ноември в методическия отдел  на НБ „Иван Вазов“ ще се разиграе томбола с много награди за всички, участвали в гласуването. Тържественото обявяване на 10-те най-четени български книги от учениците в Пловдив и награждаването ще се проведе на  8 ноември в Конферентната зала на НБ „Иван Вазов“. \r\nПреди две години книгата, която е събрала най-много гласове, е „Пипи Дългото чорапче“. Пилева обясни, че тогава е нямало възрастови групи. В кампанията са се включили близо 10 000 деца. „Имаше гласове както за български книги, така и за световна класика, за съвременна световна литература, особено при големите ученици. Разнообразието беше много голямо. Голяма част от децата четат фентъзи, но не само. Имаше и доста гласове за съвременна българска литература тогава, което също е радостен факт“, каза още Пилева. \r\nМария РУСЕВА", "date": "2018.09.30", "title": "Таня Пилева, Народна библиотека „Иван Вазов“-Пловдив: Желанието ни е да обърнем внимание на съвременната, хубава и качествена българска литература"}
{"url": "http://www.focus-news.net/news/2018/09/30/2572927/skaigartsiya-samo-29-aktivnost-v-byurm-predi-priklyuchvaneto-na-referenduma.html", "text": "29,05 % е активността на избирателите в последните часове на референдума в БЮРМ, който трябва да определи отношението към договора с Гърция и към промяната на името на страната, предава  гръцката телевизия \"Skai\" . \r\nТелевизията смята, че въпреки готовността на премиера Зоран Заев да изпълни ангажиментите, поети в Преспа докрай, неизвестността вече чука на вратата, тъй като регистрираните резултати са твърде далеч от заветните 50 %, които дават легитимност на гласуването. \r\nПревод и редакция:", "date": "2018.09.30", "title": "\"Skai\"(Гърция): Само 29 % активност в БЮРМ преди приключването на референдума"}
{"url": "http://www.focus-news.net/news/2018/09/30/2572926/radio-svobodna-evropa-makedoniya-nay-visoka-izbiratelna-aktivnost-do-17-chasa-v-saray-nay-niska-v-novo-selo.html", "text": "Най-висока избирателна активност на референдума в Македония до 17 часа е регистрирана в община Сарай, където бюлетини са пуснали 17 хиляди гласоподаватели, или 54% от регистрираните в избирателните списъци. В Липково са гласували 41%, в община Центар – 40%, а в Карпош и Арачиново по над 38% от избирателите, предава  македонската електронна медия Радио „Свободна Европа“ . \r\nНай-ниска избирателна активност е регистрирана в Община Ново Село, където до 17 часа са гласували над 1500 души, или 14% от регистрираните. В Илинден са пуснали бюлетините си 14,47% от избирателите, а в Могила и Старо Нагоричане по над 16%. \r\nИзбирателната активност общо за страната до 17 часа е 28,83%, като правото си на глас са упражнили 455 771 от регистрираните над 1,8 милиона гласоподаватели, съобщи председателят на Държавната избирателна комисия Оливер Дерковски. Това са данни от 87,25% от избирателните секции. \r\nПревод и редакция:", "date": "2018.09.30", "title": "Радио „Свободна Европа“  (Македония): Най-висока избирателна активност до 17 часа в Сарай, най-ниска в Ново Село"}
{"url": "http://www.focus-news.net/news/2018/09/30/2572936/rositsa-topalova-etnografski-muzey-burgas-hlyabat-obedinyava-kakto-e-bilo-v-minaloto-taka-i-dnes.html", "text": "Хлябът обединява, както е било в миналото, така и днес. Това съобщи за  Радио „Фокус“ – Бургас  Росица Топалова от Етнографския музей в града. По думите ѝ хлябът е една много важна част за цялата етническа територия на България. \r\n„В миналото той е бил разделян на всекидневен и обреден. Наричали са го още пресен и кисел хляб. Киселият хляб се е месил в къщата всяка вечер или през вечер, в зависимост от това колко голямо е било семейството. Всекидневният хляб е хляб без мая или квас. Обредният е този с квас (мая)“, обясни Топалова. Тя добави, че при направата на обредния хляб е имало редица забрани и изисквания, които е трябвало да спазва жената, която го е приготвяла. \r\n„Той се е приготвял за големите празници – Коледа, Бъдни вечер, Димитровден, Гергьовден. Украсата, която се е поставяла върху него, е била с определена насоченост. Например, ако е предстоял Гергьовден, жените са изобразявали овчар със стадо овце. Великденският хляб пък обикновено е включвал червени яйца, които трябвало да бъдат нечетен брой. Всичко зависело, разбира се, от майсторството на жената, която го приготвяла“, допълни още Топалова. Тя каза също, че питката в Странджа планина имала различни наименования в различните села от района. \r\n„Например, в село Визарово са я наличали „квосопита“, в Ново Паничарево – „ахчарман“, а в Кирово -„квасник просорясан“, добави Топалова. Според нея хлябът е това, което ни помага да се върнем към корените си и неговата роля е обединяваща, без значение дали е бил ожънат ръчно или с комбайни. \r\nМария ГЕОРГИЕВА", "date": "2018.09.30", "title": "Росица Топалова, Етнографски музей, Бургас: Хлябът обединява, както е било в миналото, така и днес"}
{"url": "http://www.focus-news.net/news/2018/09/30/2572930/republika-makedoniya-referendumat-e-fiasko-dori-50-ot-izbiratelite-glasuvali-minalata-godina-ne-sa-se-poyavili-v-nedelya.html", "text": "Избирателната активност на референдума за договора с Гърция в Македония до 17 часа е 29%. Само 455 771 души са пуснали бюлетините си. Бройката е катастрофална и референдумът се е превърнал във фиаско, коментира приближеното към бившето ръководство на ВМРО-ДПМНЕ  скопско електронно издание „Република“ , като отбелязва, че трябва да се случи чуди, за да се постигне необходимата избирателна активност в останалите два часа от гласуването. \r\nИзданието сравнява броя на гласувалите през 2017, 2016 и 2014 година. Най-слаба избирателна активност е имало миналата година – 38%, а най-висока през 2016 година – 60%. \r\nПревод и редакция:", "date": "2018.09.30", "title": "„Република“ (Македония): Референдумът е фиаско – дори 50% от избирателите, гласували миналата година, не са се появили в неделя"}
{"url": "http://www.focus-news.net/news/2018/09/30/2572931/21tv-makedoniya-izbiratelnata-aktivnost-na-referenduma-do-17-chasa-po-obshtini.html", "text": "Държавната избирателна комисия съобщи резултатите за избирателната активност до 17 часа по общини, предава  скопският телевизионен канал „21ТВ“ . \r\nОпштина\tЗапишани избирачи*\tБрој на ИМ\tПроцесирани ИМ\tПроцесирани избирачи\tГласале\t% \r\nАЕРОДРОМ\t65.925\t93\t92\t65.205\t19.299\t29,60% \r\nАРАЧИНОВО\t9.452\t13\t13\t9.431\t3.612\t38,30% \r\nБЕРОВО\t10.963\t16\t16\t10.960\t3.283\t29,95% \r\nБИТОЛА\t82.131\t170\t170\t82.054\t22.678\t27,64% \r\nБОГДАНЦИ\t6.776\t12\t12\t6.771\t2.062\t30,45% \r\nБОГОВИЊЕ\t27.332\t38\t38\t27.324\t8.544\t31,27% \r\nБОСИЛОВО\t12.212\t19\t19\t12.208\t2.148\t17,60% \r\nБРВЕНИЦА\t15.246\t24\t24\t15.239\t3.546\t23,27% \r\nБУТЕЛ\t33.165\t45\t45\t33.140\t9.899\t29,87% \r\nВАЛАНДОВО\t9.970\t24\t24\t9.967\t2.594\t26,03% \r\nВАСИЛЕВО\t10.450\t19\t19\t10.438\t2.234\t21,40% \r\nВЕВЧАНИ\t2.039\t3\t3\t2.038\t541\t26,55% \r\nВЕЛЕС\t46.172\t84\t84\t46.110\t11.266\t24,43% \r\nВИНИЦА\t17.143\t33\t33\t17.130\t3.304\t19,29% \r\nВРАПЧИШТЕ\t25.463\t39\t39\t25.454\t6.535\t25,67% \r\nГАЗИ БАБА\t61.444\t92\t92\t61.363\t13.948\t22,73% \r\nГЕВГЕЛИЈА\t19.234\t37\t37\t19.210\t6.462\t33,64% \r\nЃОРЧЕ ПЕТРОВ\t37.823\t53\t53\t37.793\t9.898\t26,19% \r\nГОСТИВАР\t79.160\t121\t121\t79.090\t21.722\t27,46% \r\nГРАДСКО\t3.136\t11\t11\t3.135\t844\t26,92% \r\nДЕБАР\t18.340\t27\t27\t18.318\t5.467\t29,84% \r\nДЕБАРЦА\t4.460\t28\t28\t4.456\t922\t20,69% \r\nДЕЛЧЕВО\t14.728\t36\t36\t14.721\t4.246\t28,84% \r\nДЕМИР КАПИЈА\t3.364\t11\t11\t3.362\t1.034\t30,76% \r\nДЕМИР ХИСАР\t7.092\t41\t41\t7.090\t1.925\t27,15% \r\nДОЈРАН\t2.717\t8\t8\t2.715\t969\t35,69% \r\nДОЛНЕНИ\t11.586\t40\t40\t11.580\t3.780\t32,64% \r\nЖЕЛИНО\t23.235\t35\t35\t23.229\t7.122\t30,66% \r\nЗЕЛЕНИКОВО\t3.747\t15\t15\t3.740\t793\t21,20% \r\nЗРНОВЦИ\t2.560\t4\t4\t2.558\t411\t16,07% \r\nИЛИНДЕН\t13.999\t25\t25\t13.998\t2.026\t14,47% \r\nЈЕГУНОВЦЕ\t10.200\t21\t21\t10.197\t2.489\t24,41% \r\nКАВАДАРЦИ\t32.259\t60\t60\t32.217\t8.487\t26,34% \r\nКАРБИНЦИ\t3.200\t16\t16\t3.195\t708\t22,16% \r\nКАРПОШ\t53.688\t74\t73\t52.890\t20.192\t38,18% \r\nКИСЕЛА ВОДА\t52.929\t82\t82\t52.893\t13.381\t25,30% \r\nКИЧЕВО\t50.238\t120\t119\t50.152\t13.918\t27,75% \r\nКОНЧЕ\t2.755\t10\t10\t2.755\t771\t27,99% \r\nКОЧАНИ\t32.998\t63\t63\t32.966\t8.268\t25,08% \r\nКРАТОВО\t8.075\t37\t37\t8.072\t2.211\t27,39% \r\nКРИВА ПАЛАНКА\t17.006\t47\t47\t16.995\t5.786\t34,05% \r\nКРИВОГАШТАНИ\t4.740\t13\t13\t4.737\t968\t20,43% \r\nКРУШЕВО\t7.936\t23\t23\t7.933\t2.854\t35,98% \r\nКУМАНОВО\t92.691\t167\t149\t90.390\t26.769\t29,62% \r\nЛИПКОВО\t25.232\t36\t36\t25.200\t10.474\t41,56% \r\nЛОЗОВО\t2.038\t9\t9\t2.035\t572\t28,11% \r\nМАВРОВО И РОСТУША\t9.672\t39\t39\t9.672\t2.158\t22,31% \r\nМАКЕДОНСКА КАМЕНИЦА\t6.669\t17\t17\t6.666\t1.509\t22,64% \r\nМАКЕДОНСКИ БРОД\t5.152\t53\t52\t5.134\t1.552\t30,23% \r\nМОГИЛА\t5.388\t23\t23\t5.385\t893\t16,58% \r\nНЕГОТИНО\t15.906\t28\t28\t15.894\t4.410\t27,75% \r\nНОВАЦИ\t2.977\t24\t24\t2.976\t727\t24,43% \r\nНОВО СЕЛО\t11.273\t20\t20\t11.267\t1.555\t13,80% \r\nОХРИД\t52.195\t89\t87\t52.148\t13.670\t26,21% \r\nПЕТРОВЕЦ\t7.588\t19\t19\t7.585\t1.731\t22,82% \r\nПЕХЧЕВО\t4.180\t9\t9\t4.178\t1.231\t29,46% \r\nПЛАСНИЦА\t4.971\t9\t9\t4.967\t1.521\t30,62% \r\nПРИЛЕП\t64.225\t142\t129\t63.925\t19.455\t30,43% \r\nПРОБИШТИП\t12.650\t46\t46\t12.643\t3.281\t25,95% \r\nРАДОВИШ\t24.239\t46\t45\t24.200\t5.253\t21,71% \r\nРАНКОВЦЕ\t3.019\t13\t13\t3.017\t802\t26,58% \r\nРЕСЕН\t16.765\t50\t49\t16.202\t3.717\t22,94% \r\nРОСОМАН\t3.344\t10\t10\t3.344\t784\t23,44% \r\nСАРАЈ\t31.157\t46\t46\t31.113\t16.867\t54,21% \r\nСВЕТИ НИКОЛЕ\t14.633\t35\t35\t14.616\t3.682\t25,19% \r\nСОПИШТЕ\t4.949\t14\t14\t4.948\t983\t19,87% \r\nСТАРО НАГОРИЧАНЕ\t3.367\t38\t38\t3.363\t544\t16,18% \r\nСТРУГА\t60.169\t101\t101\t60.137\t17.621\t29,30% \r\nСТРУМИЦА\t49.157\t83\t83\t49.086\t14.596\t29,74% \r\nСТУДЕНИЧАНИ\t15.461\t31\t31\t15.442\t4.895\t31,70% \r\nТЕАРЦЕ\t22.054\t30\t30\t22.048\t7.156\t32,46% \r\nТЕТОВО\t83.191\t117\t117\t83.092\t27.917\t33,60% \r\nЦЕНТАР\t43.416\t78\t78\t43.389\t17.731\t40,87% \r\nЦЕНТАР ЖУПА\t6.687\t16\t16\t6.686\t1.337\t20,00% \r\nЧАИР\t57.608\t86\t86\t57.494\t20.787\t36,16% \r\nЧАШКА\t6.008\t31\t31\t6.005\t1.885\t31,39% \r\nЧЕШИНОВО – ОБЛЕШЕВО\t5.569\t13\t13\t5.564\t1.052\t18,91% \r\nЧУЧЕР – САНДЕВО\t7.573\t14\t14\t7.557\t1.675\t22,16% \r\nШТИП\t41.927\t80\t78\t41.260\t11.515\t27,91% \r\nШУТО ОРИЗАРИ\t23.454\t36\t36\t23.403\t5.735\t24,51% \r\nПревод и редакция:", "date": "2018.09.30", "title": "„21ТВ“ (Македония): Избирателната активност на референдума до 17 часа по общини"}
{"url": "http://www.focus-news.net/news/2018/09/30/2572937/api-dvizhenieto-po-pat--401-lovech-p-slaveykovo-predi-razklona-za-s-prelom-se-osashtestvyava-dvuposochno-v-edna-lenta-poradi-katastrofa.html", "text": "Движението по път ІІІ-401 Ловеч – П. Славейково, при км 34, преди разклона за с. Прелом, се осъществява двупосочно в една лента поради ПТП. Това съобщиха от пресцентъра на  Агенция \"Пътна инфраструктура\" . Водачите да се движат с повишено внимание и съобразена скорост. Трафикът се регулира от Пътна полиция.", "date": "2018.09.30", "title": "АПИ: Движението по път ІІІ-401 Ловеч – П. Славейково, преди разклона за с. Прелом, се осъществява двупосочно в една лента поради катастрофа"}
{"url": "http://www.focus-news.net/news/2018/09/30/2572933/kathimerini-gartsiya-izbiratelnata-aktivnost-na-referenduma-za-imeto-e-pod-29-koeto-e-prepyatstvie-za-zoran-zaev.html", "text": "Държавната избирателна комисия на Македония съобщи, че избирателната активност на референдума за договора с Гърция до 17 часа е 28,8%, два часа преди края на гласуването, пише  електронното издание на вестник Kathimerini .  \r\nИзданието отбелязва, че ниската явка ще бъде препятствие за македонския премиер Зоран Заев, който трябва да убеди депутатите да гласуват в полза на промени в Конституцията, за да стигне споразумението до гръцкия парламент и евентуално да бъде финализирано. \r\nПревод и редакция:", "date": "2018.09.30", "title": "Kathimerini (Гърция): Избирателната активност на референдума за името е под 29%, което е препятствие за Зоран Заев"}
{"url": "http://www.focus-news.net/news/2018/09/30/2572934/aleksandar-damovski-mkd-400-000-dushi-sa-glasuvali-na-referenduma-za-imeto-na-makedoniya-do-1730-mestno-vreme.html", "text": "Продължава референдума за името на Македония. 400 000 души са гласували на референдума за името на Македония до 17.30 местно време, каза за  Радио “Фокус“  Александър Дамовски, гл.-редактор на електронното издание МКД. Той уточни, че няма инциденти или нарушение на избирателния процес. Очаква се след 1-2 часа след затварянето на избирателните секции Държавната избирателна комисия да излезе с резултати. Дамовски смята, че няма да се стигне до необходимата бройка от 900 000 гласа, които са лимита за референдума. Той припомни, че референдума е консултативен и добави, че следва да се уточни дали тези 30 -40% активност са достатъчни за решаване на въпроса за името и за членство на Македония в ЕС и НАТО.", "date": "2018.09.30", "title": "Александър Дамовски, МКД: 400 000 души са гласували на референдума за името на Македония до 17.30 местно време"}
{"url": "http://www.focus-news.net/news/2018/09/30/2572939/nimh-oranzhev-i-zhalt-kod-za-obilni-valezhi-e-v-sila-za-18-oblasti-v-stranata-na-1-oktomvri.html", "text": "Оранжев и жълт код за обилни валежи е в сила за 18 области в страната на 1 октомври. Това сочи справка в сайта на  Националния институт по метеорология и хидрология (НИМХ) . Оранжев код за обилни валежи е обявен за 5 области в страната – Кърджали, Хасково, Ямбол, Варна и Бургас. Там се очакват валежи между 25 и 40 л/кв.м, а на места до 50-60 л/кв.м. В Бургас е обявен жълт код за силно вълнение на морето, което се очаква да достигне до 3-4 бала. Жълт код за обилни валежи е в сила за 13 области – Смолян, Пазарджик, Пловдив, Стара Загора, Габрово, Сливен, Велико Търново, Търговище, Русе, Разград, Силистра, Шумен и Добрич. В тези области очакваното количество валежи е 15-35 л/кв.м.", "date": "2018.09.30", "title": "НИМХ: Оранжев и жълт код за обилни валежи е в сила за 18 области в страната на 1 октомври"}
{"url": "http://www.focus-news.net/news/2018/09/30/2572938/izborniyat-den-v-makedoniya-priklyuchi.html", "text": "В 19:00 часа (20:00 часа българско време) приключи изборният ден в Македония, който премина без сериозни инциденти и с ниска избирателна активност, като до 17 часа бяха гласували близо 30% от имащите право на глас. Очаква се всеки момент да започне пресконференция на Държавната избирателна комисия на страната, на която ще бъдат обявени последните резултати. Агенция „Фокус“  продължава да следи ситуацията. \r\nПо последните данни на ДИК от 18:30 часа, избирателната активност е 34,09%. \r\nПревод и редакция:", "date": "2018.09.30", "title": "Изборният ден в Македония приключи"}
{"url": "http://www.focus-news.net/news/2018/09/30/2572941/lovech-dva-leki-avtomobila-sa-katastrofirali-po-patya-za-selo-petko-slaveykov-predi-razklona-za-selo-prelom-ima-postradali.html", "text": "Два леки автомобила са катастрофирали по пътя Ловеч – с. Петко Славейков, преди разклона за с. Прелом. Това съобщиха за  Агенция „Фокус“  от ОДМВР-Ловеч. Пътният инцидент е станал около 18.40 часа. Вследствие на катастрофата има пострадали. Движението се осъществява в една лента, докато в другата тече оглед.", "date": "2018.09.30", "title": "Ловеч: Два леки автомобила са катастрофирали по пътя за село Петко Славейков, преди разклона за село Прелом, има пострадали"}
{"url": "http://www.focus-news.net/news/2018/09/30/2572935/fokus-makedoniya-generalniyat-sekretar-na-vmro-dpmne-zayavi-che-vlastta-dobavya-byuletini-v-kutii-v-obshtina-saray.html", "text": "Генералният секретар на ВМРО-ДПМНЕ Игор Янушев заяви, че властите пълнят кутиите в община Сарай с допълнителни бюлетини, предава  македонският „Фокус“ . \r\n„Властта е безсилна и тръгна към фалшифициране на волята на гражданите. Има сериозни индикации за пълнене на избирателни урни в община Сарай и по-точно в Ласкарци и Радуша. Има драстично увеличена избирателна активност до 15 часа, дори по-голяма за целия изборен ден в сравнение с миналите избори през 2017 година“, написа Янушев във „Фейсбук“. \r\nТой добави, че кражбата на народната воля няма да мине. \r\nПревод и редакция:", "date": "2018.09.30", "title": "„Фокус“ (Македония): Генералният секретар на ВМРО-ДПМНЕ заяви, че властта добавя бюлетини в кутии в община Сарай"}
{"url": "http://www.focus-news.net/news/2018/09/30/2572940/mrt-makedoniya-polovin-chas-predi-kraya-na-izborniya-den-v-makedoniya-izbiratelnata-aktivnost-e-3409.html", "text": "По данните на Държавната избирателна комисия на Македония към 18:30 часа (19:30 часа българско време) избирателната активност на референдума за договора с Гърция е 34,09%, предава  македонският телевизионен канал „МРТ“ . \r\nИзборният ден приключи в 19:00 часа местно време и се очаква пресконференцията на ДИК, за която Агенция „Фокус“ подробно ще ви информира. \r\nПревод и редакция:", "date": "2018.09.30", "title": "„МРТ“ (Македония): Половин час преди края на изборния ден в Македония избирателната активност е 34,09"}
{"url": "http://www.focus-news.net/news/2018/09/30/2572945/veliko-tarnovo-kupa-za-parvo-otborno-myasto-i-11-medala-zavoyuvaha-sastezatelite-na-taekuondo-klub-invikta-ot-mezhdunaroden-turnir.html", "text": "Купа за първо отборно място и 11 медала завоюваха състезателите на таекуондо клуб „Инвикта“ от международния турнир 1st Turbo Trophy, който се проведе в София. Това каза за  Радио „Фокус“ – Велико Търново  старши треньорът на клуба – Стефан Купичков. В надпреварата се включиха над 400 състезатели от България и страни като Сърбия, Македония и Гърция. \r\n„Клубът е един от най-резултатните в България,  и е прецедент от гледна точка на спорта. Донесъл е 13 отборни купи над 300 медала от вътрешни и международни турнири и е произвел три национални състезателя“, посочи Стефан Купичков. \r\nСамо преди броени дни двама състезатели на Таекуондо клуб „Инвикта”, включени в националния отбор по Таекуондо, представиха достойно родината, града и клуба си на Балканско първенство в Букурещ, Румъния. Те се върнаха от турнира с един златен и един сребърен медал. \r\nПо думите на Стефан Купичков, занимания се провеждат в Горна Оряховица, Велико Търново, а отскоро и в Лясковец. \r\nПредставителите на клуба се готвят за участието си в още два международни турнира в София и Пловдив. \r\nМария НЕДЕВА", "date": "2018.09.30", "title": "Велико Търново: Купа за първо отборно място и 11 медала завоюваха състезателите на таекуондо клуб „Инвикта“ от международен турнир"}
{"url": "http://www.focus-news.net/news/2018/09/30/2572942/referendumat-v-makedoniya-priklyuchi-boykotat-naddelya-nad-stremezha-za-evroatlanticheska-integratsiya-obzor.html", "text": "Приключи гласуването на референдума за новото име на Македония. В 19 часа местно време (20:00 часа българско време) избирателните секции в страната затвориха. Последва кратка пресконференция от представители на Държавната избирателна комисия (ДИК), които увериха, че ще бъдат положени всички усилия, за да може официалните резултати да бъдат съобщени във възможно най-кратък срок. \r\nВъпреки това обаче може със сигурност да се заключи, че гражданите на югозападната ни съседка изглежда предпочетоха бойкотa пред евроатлантическата интеграция – или поне ако съдим по ниската избирателна активност, която бе регистрирана на днешното гласуване.  \r\nГражданите на югозападната ни съседка гласуваха на референдум за промяна на името на страната на Република Северна Македония - компромисен вариант, който управляващите в Скопие и Атина постигнаха през месец юни като ключова стъпка за прекратяване на дългогодишния спор, възпрепятстващ евроатлантическата интеграция на страната. Въпросът, на който отговаряха македонците на днешното гласуване, бе \"Подкрепяте ли членството в ЕС и НАТО с приемане на договора между Република Македония и Република Гърция?“. \r\nВъпреки интензивната кампания \"за\" промяна на името, която управляващите в Скопие проведоха през последните седмици, очакванията им за категорична подкрепа на договора с Гърция от страна на македонците засега изглежда не се оправдаха.  \r\nДо 10:00 часа местно време (11 часа българско време) избирателната активност на референдума бе едва 5,2% - или поне по данни на гражданската организация МОСТ, която наблюдава хода на гласуването.  \r\nЧас по-късно ситуацията не бе много по-различна: ДИК съобщи, че правото си на глас са упражнили 8.03% от гласоподавателите в Македония. Най-висока активност бе регистрирана в скопската община Център, където до 11:00 часа местно време (12:00 българско време) гласувалите бяха 13,31% от имащите право на глас. Най-ниска избирателна активност бе регистрирана в Могила – 3.16%, и в Пласница, където гласувалите бяха 3.30 на сто. \r\nВ обедните часове на деня ДИК представи актуализирани данни, съгласно които до 13:00 часа местно време (14:00 часа българско време) правото си на глас са упражнили 261 473 души, или скромните 16% от регистрираните в избирателните списъци. Пояснено бе, че резултатите са изнесени на база  обработените данни от 90,24% от избирателните секции в Македония. \r\nВ следващите часове бяха изнесени актуализирани данни, от които стана ясно, че към 15:00 часа (местно време) бяха гласували 22,56%, или 334 хил. избиратели.  До 17:00 часа местно време на референдума за договора с Гърция 28,83% от имащите право на глас бяха упражнили правото си.  \r\nПо данни на ДИК към 18:30 часа местно време, половин часа преди края на изборния ден, избирателната активност достигна до 34,09%. \r\nЗа да бъдат легитимни резултатите от референдума и коалиционното правителство на министър-председателя Зоран Заев да получи обществена подкрепа в намеренията си страната да получи международно признание под името Република Северна Македония, бе необходима избирателна активност от над 59%. По данни на ДИК в избирателните списъци са регистрирани 1 806 366 гласоподаватели. Това означава, че референдумът можеше да бъде валиден, само в случай че правото си на глас упражнят 903 168 гласоподаватели, но и при условие, че повече от половината от тях са гласували „за“ евроатлантическата ориентация на Македония, т.е. одобрят Преспанския договор и промяната на името на страната им. \r\nВъпреки интензивната кампания \"за\" промяна на името, която управляващите в Скопие проведоха през последните седмици, очакванията им за категорична подкрепа на договора с Гърция от страна на македонците засега изглежда не се оправдаха.  \r\nПо всичко изглежда, че в Македония бойкотът взе превес над подкрепата за евроатлантическата интеграция на страната.  \r\nПреди броени дни държавният глава на Македония Георги Иванов изнесе емоционална реч от трибуната на 73-то Общо събрание на ООН в Ню Йорк, в която призова открито към бойкото на референдума. Иванов припомни на гражданите на югозападната ни съседка, че гласуването на референдума е право, а не задължение. „В тези няколко часа преди влизането в сила на забраната за агитация, искам да изпратя послание до моите съграждани - гласуването на референдум е Ваше право, а не задължение. Никой не може да бъде подведен под отговорност за гласуването, т.е. за отказа си да гласува за референдума\", припомни Иванов. Той добави, че всеки гражданин има право самостоятелно да реши дали да излезе да гласува или да бойкотира вота.  Иванов сподели, че e решил да не гласува на 30 септември и изрази надеждите си, че гражданите на Македония ще вземат – съгласно думите му – „мъдро решение“. \r\nПредседателят на опозиционната ВМРО-ДПМНЕ Християн Мицковски също не гласува на референдума за името. От партията му съобщиха, че според лидера им въпросът, на който македонците са призовани да отговорят, е \"многостранен и манипулативен\". За пореден път опозицията подчерта, че е срещу промяна на името на Македония и срещу договора с Гърция, който описва като \"капитулация\".  \r\nПо своето значение за бъдещето на страната настоящият референдум бе съпоставено с референдума за независимостта, проведен на 8 септември 1991 г., когато македонските граждани също трябваше да отговарят на сложносъставен въпрос, а именно „Подкрепяте ли независимостта на Македония с право да встъпи в бъдещ съюз на югославските държави?“. \r\nГласуването на историческия за страната референдум се следеше от близо 500 международни наблюдатели, акредитирани от ОССЕ, Световния македонски конгрес, ЦИК на Турция, както и от чуждите посолства в Скопие. \r\nБроят на местните наблюдатели надхвърляше 12 000 души, като освен смятаните за традиционни агенции и организации, свои представители бяха регистрирали неправителствените организации „Македонска платформа против бедността“, Движението за социални права „Ленка“, Сдружението за граждански политики и инициативи, Националният ромски център и др. Референдумът се следеше от около 100 чужди журналисти, представляващи 25 медии.", "date": "2018.09.30", "title": "Референдумът в Македония приключи: Бойкотът надделя над стремежа за евроатлантическа интеграция (ОБЗОР)"}
{"url": "http://www.focus-news.net/news/2018/09/30/2572948/danka-lyurtova-zam-kmet-na-karlovo-na-5-oktomvri-e-ofitsialnoto-otkrivane-na-obrazovatelnata-infrastruktura.html", "text": "На 5 октомври е официалното откриване на образователната инфраструктура, част от Инвестиционната програма на Община Карлово. Това каза за  Радио „Фокус“-Пловдив  зам.-кметът на Общината Данка Люртова. По думите й във всички детски градини в града са изградени нови детски площадки, в училищата- спортни игрища, тенис кортове. Най-мащабното съоръжение е новата спортна зала в най-голямото училище в Карлово-СУ „Васил Левски“. Люртова добави, че в момента трябва да се сключи договор с Министерството на регионалното развитие и благоустройството (МРРБ) за изграждане на Социален център за работа с деца на улицата в източната част на града. Освен центъра, ще бъдат изградени и футболно игрище и детска площадка. Това ще стане следващия месец, като срокът за изпълнение е краят на лятото 2019 година. „Все още очакваме Фонда на фондовете да започне своята работа, който има сключен договор с МРРБ за финансирането на културната инфраструктура на всички 39 града в България, които участват в Инвестиционните програми. Затова все още е рано да се говори за културната инфраструктура, защото все още не са ясни условията и изискванията, за да може да се включат проектите на Община Карлово. Там се акцентира върху читалища, зали, които имат функцията на образователна и читалищна дейност“, каза още зам.-кметът Люртова. \r\nМария РУСЕВА", "date": "2018.09.30", "title": "Данка Люртова, зам.-кмет на Карлово: На 5 октомври е официалното откриване на образователната инфраструктура"}
{"url": "http://www.focus-news.net/news/2018/09/30/2572949/varna-30-mladi-arhitekti-shte-uchastvat-v-mezhdunaroden-plener-za-adaptatsiya-na-pristanishte-varna-iztok.html", "text": "Общо 30 млади архитекти от България, Румъния, Турция, Македония и Украйна са заявили участие в Международния пленер на тема „Адаптация на Пристанище „Варна – Изток“ за нови обществени пространства“, който ще се проведе от 1 до 6 октомври. Това съобщиха за  Радио „Фокус“ – Варна  от Съюза на архитектите в България, които организират събитието заедно с Камарата на архитектите в България – Регионална колегия Варна. Идеята на организаторите е новата обществена зона на Пристанище „Варна – Изток“ да осигури съвременна среда за рекреация и забавления на жителите и гостите на града. Младите архитекти ще защитят пред жури визиите си с мултимедийна презентация, а след края на пленера проектите ще бъдат достъпни в Интернет. Съгласно Общия устройствен план на Варна, пристанищната зона следва да се освободи от товарно-разтоварни дейности и територията му да се предостави за обществени, търговски, културни, спортни, развлекателни и други рекреативни функции. По този начин, разположено само на 1 км от центъра на града, Пристанище „Варна – Изток“ естествено попада в зоната на новия делови център с многофункционално предназначение. Интерес представлява идеята за превръщане на сградите на жп гарата, Транспортната болница и Митницата, сега със статут на паметници на културата, в музеи. Заедно с намиращите се наблизо Малки Римски терми и красивите сгради по улиците „Преслав“, „Сан Стефано“ и бул.“Приморски“ биха могли да се обособят в цялостно културно-историческо средище, което  да представя богатото архитектурното наследство на Варна. Съчетаването на културни, търговско-развлекателни и административни функции безспорно ще обогати новата централна градска част и ще „отвори“ Варна към морето, съобщават организаторите. \r\nДиана СТОЕВА", "date": "2018.09.30", "title": "Варна: 30 млади архитекти ще участват в Международен пленер за адаптация на Пристанище „Варна – Изток“"}
{"url": "http://www.focus-news.net/news/2018/09/30/2572947/plovdiv-otchita-se-uvelichenie-na-chrevnite-infektsii-v-oblastta.html", "text": "Отчита се увеличение на чревните инфекции в Пловдивска област, съобщиха за  Радио „Фокус“-Пловдив  от Регионалната здравна инспекция. За периода 20 – 26 септември са регистрирани 56 случая, като от тях 29 са в Пловдив. В сравнение с предходната седмица увеличението е с 21 души. Отчита се ръст при вирусния хепатит- болните са трима души за изминаващата седмица срещу двама за периода 13-19 септември и при ухапаните от кърлежи- три случая срещу един. Увеличение има и при заболелите от варицела и скарлатина. От варицела са 13 срещу 6, а от скарлатина-6 срещу 3. \r\nМария РУСЕВА", "date": "2018.09.30", "title": "Пловдив: Отчита се увеличение на чревните инфекции в областта"}
{"url": "http://www.focus-news.net/news/2018/09/30/2572950/tanya-pileva-narodna-biblioteka-ivan-vazov-plovdiv-cheteneto-e-protses-koyto-bi-tryabvalo-da-zapochne-v-nay-ranna-detska-vazrast.html", "text": "Четенето е процес, който би трябвало да започне в най-ранна детска възраст. Това каза за  Радио „Фокус“-Пловдив  Таня Пилева, методист в Народна библиотека „Иван Вазов“-Пловдив и координатор на съвместните инициативи на библиотеката с Община Пловдив – отдел „Образование“ и Регионално управление на образованието – Пловдив. По думите й училищните библиотеки работят с децата още от 1-ви клас с провеждане на много инициативи. Организират се срещи с автори, дискусии за книги, разговори за книги. „Определено много се работи в часовете по извънкласно четене в начален курс, понякога и дори не точно свързани с автора, който е предвиден за часа и книгата, която в момента изучават децата. Дава се малко по-широк поглед. Общо взето опитваме се да учим децата и да мислят върху това, което четат. Всеки библиотекар има възможност да прояви инициатива и да измисли каквото сметне за необходимо“, добави Пилева. По думите й целият процес се случва с участието на учителите. „Смея да твърдя, че в пловдивските училищни библиотеки връзката между библиотекаря и учителя е много тясна. Идеята е да се работи повече с децата от 1-ви до 4-ти клас, защото практиката сочи, че ако децата не се научат до 4-ти клас да четат системно, оттам нататък просто не се случва. Ако има такива случаи, то те са по-скоро изключение, отколкото правило“, каза още Пилева. Тя добави, че детският отдел на Народната библиотека работи непрекъснато с най-различни деца от различни училища, дори с възпитаниците от детските градини. “ В момента например от няколко месеца се работи по проект, наречен „Бебеландия“ . Той включва различни инициативи, включително и такива, насочени към учителите и родителите.  За да се събуди интересът у децата, много голяма роля играят и родителите, разбира се. Идеята на този проект е да се насочи вниманието на родители и на учители от детската градина още така, че те да се насочат към насърчаване на детското четене“, каза още Пилева. \r\nМария РУСЕВА", "date": "2018.09.30", "title": "Таня Пилева, Народна библиотека „Иван Вазов“-Пловдив: Четенето е процес, който би трябвало да започне в най-ранна детска възраст"}
{"url": "http://www.focus-news.net/news/2018/09/30/2572944/fokus-makedoniya-nay-visokata-izbiratelna-aktivnost-na-referenduma-do-1830-e-v-obshtina-saray-65.html", "text": "Спред данните на македонската Държавна избирателна комисия, половин час преди края на изборния ден в 18:30 часа (19:30 българско време) на референдума за договора с Гърция са гласували 34,09% от имащите право на глас, или 519 435 души, предава  македонският „Фокус“ . \r\n„Бройката ще се промени, когато се вдигне и процентът на обработените бюлетини“, обясни председателят на ДИК Оливер Дескоски. \r\nТой оцени, че гласуването е преминало в мирна и демократична атмосфера, с изключение на няколко малки инцидента. \r\nНай-висока избирателна активност към 18:30 е регистрирана в община Сарай, където от правото си на глас са се възползвали 65,59% от избирателите. \r\nВ Аеродром явката е 37,8%, в Арачиново – 49%, Битоля – 32%, Дойран и Карпош по 42% и Липково 54,08%. \r\nПревод и редакция:", "date": "2018.09.30", "title": "„Фокус“ (Македония): Най-високата избирателна активност на референдума до 18:30 е в община Сарай – 65%"}
{"url": "http://www.focus-news.net/news/2018/09/30/2572943/zoran-zaev-pri-glasuvaneto-si-v-nedelya-sutrinta-ochakvam-oshte-vednazh-da-potvardim-multietnicheskoto-edinstvo-na-grazhdanite-chrez-visokata-izbiratelna-aktivnost.html", "text": "Министър-председателят на Македония Зоран Заев в неделя сутринта гласува на референдума за договора с Гърция в Струмица, където разкри очакванията си преди гласуването пред журналистите, предава  македонската агенция „Макфакс“ . \r\n„Днес е истински празник. Очаквам днес чрез масово гласуване, с голямата избирателна активност, още веднъж да потвърдим мултиетническото единство на нашите и цялостното политическо единство“, заяви Заев. \r\nПревод и редакция:", "date": "2018.09.30", "title": "Зоран Заев при гласуването си в неделя сутринта: Очаквам още веднъж да потвърдим мултиетническото единство на гражданите чрез високата избирателна активност"}
{"url": "http://www.focus-news.net/news/2018/09/30/2572946/a1-on-makedoniya-privarzhenitsite-na-boykotiram-se-sabirat-za-praznenstvo-pred-makedonskiya-parlament.html", "text": "Пред парламента на Македония са започнали да се събират привържениците на движението „Бойкотирам“, които се готвят да празнуват, съобщава  македонският портал „А1 Он“ . \r\nНа булеварда пред народното събрание вече е издигната ораторска трибуна, заради което е блокиран транспорта, а може да се забележи и засилено полицейско присъствие, отбелязва още изданието. \r\nПревод и редакция:", "date": "2018.09.30", "title": "„А1 Он“ (Македония): Привържениците на „Бойкотирам“ се събират за празненство пред македонския парламент"}
{"url": "http://www.focus-news.net/news/2018/09/30/2572966/yambol-vazstanoveno-e-dvizhenieto-po-pat-i-7-v-uchastaka-gkpp-lesovo-elhovo.html", "text": "Възстановено е движението  по път I-7 в участъка ГКПП \"Лесово\" – Елхово. Това съобщиха от  пресцентъра на Агенция \"Пътна инфраструктура\".", "date": "2018.09.30", "title": "Ямбол: Възстановено е движението  по път I-7 в участъка ГКПП \"Лесово\" – Елхово"}
{"url": "http://www.focus-news.net/news/2018/09/30/2572967/kurir-makedoniya-proval-na-referenduma-v-makedoniya-samo-250-hilyadi-makedontsi-glasuvaha-kakvoto-i-da-e-reshenieto-im-to-ne-e-legitimno.html", "text": "Близкото до кръговете на опозиционната ВМРО-ДПМНЕ електронно издание  „Курир“   публикува статия, в която извежда данни за броя на македонците, гласували на референдума за името. Те са 250 хил., или 34,09%, а всички останали „са решили да бойкотират“, пише изданието, като подчертава, че каквото и да е решението на гласувалите граждани, то не е легитимно. \r\nАгенция „Фокус“ припомня: \r\nЗа да бъдат легитимни резултатите от референдума и коалиционното правителство на министър-председателя Зоран Заев да получи обществена подкрепа в намеренията си страната да получи международно признание под името Република Северна Македония, бе необходима избирателна активност от над 50%. По данни на ДИК в избирателните списъци са регистрирани 1 806 366 гласоподаватели. Това означава, че референдумът можеше да бъде валиден, само в случай че правото си на глас упражнят 903 168 гласоподаватели, но и при условие, че повече от половината от тях са гласували „за“ евроатлантическата ориентация на Македония, т.е. одобрят Преспанския договор и промяната на името на страната им. \r\nВъпреки интензивната кампания \"за\" промяна на името, която управляващите в Скопие проведоха през последните седмици, очакванията им за категорична подкрепа на договора с Гърция от страна на македонците засега изглежда не се оправдаха.  Тереза Герова", "date": "2018.09.30", "title": "„Курир“ (Македония): Провал на референдума в Македония: Само 250 хиляди македонци гласуваха, каквото и да е решението им, то не е легитимно"}
{"url": "http://www.focus-news.net/news/2018/09/30/2572968/kanal-5-makedoniya-privarzhenitsite-na-boykotiram-praznuvat-pred-sabranieto-prizovaha-zoran-zaev-da-bade-podveden-pod-nakazatelna-otgovornost.html", "text": "Привържениците на „Бойкотирам“ се събраха пред сградата на македонския парламент, за да – съгласно думите им, „отпразнуват победата“ на референдума за името, предава скопската телевизия  „Канал 5“. \r\nОт трибуната пред Събранието направи обръщение и председателят на Световният македонски конгрес Тодор Петров, който призова Зоран Заев да бъде подведен под наказателна отговорност.  \r\nСъобщава се, че присъстващите, чието събиране бе организирано чрез социалните медии, пеят македонския химн и патриотични песни. Тереза Герова", "date": "2018.09.30", "title": "„Канал 5“ (Македония): Привържениците на „Бойкотирам“ празнуват пред Събранието, призоваха Зоран Заев да бъде подведен под наказателна отговорност"}
{"url": "http://www.focus-news.net/news/2018/09/30/2572969/proval-na-referenduma-za-imeto-na-makedoniya-po-danni-na-dik-izbiratelnata-aktivnost-e-3590-za-sa-glasuvali-9120-ot-grazhdanite.html", "text": "Референдумът за името на Македония претърпя провал. По последни данни, публикувани на официалната интенет страница на Държавната избирателна комисия (ДИК), при малко над 80% обработени бюлетини, избирателната активност е била 35,90%. „За“ са гласували 91,20% от упражнили правото си на глас, „против“ са 5,86%.  \r\nПрави впечатление, че най-висока избирателна активност има в общините с преобладаващо албанско население.  \r\nЗа да бъдат легитимни резултатите от референдума и коалиционното правителство на министър-председателя Зоран Заев да получи обществена подкрепа в намеренията си страната да получи международно признание под името Република Северна Македония, бе необходима избирателна активност от над 50%. По данни на ДИК в избирателните списъци са регистрирани 1 806 366 гласоподаватели. Това означава, че референдумът можеше да бъде валиден, само в случай че правото си на глас упражнят 903 168 гласоподаватели, но и при условие, че повече от половината от тях са гласували „за“ евроатлантическата ориентация на Македония, т.е. одобрят Преспанския договор и промяната на името на страната им. \r\nВъпреки интензивната кампания \"за\" промяна на името, която управляващите в Скопие проведоха през последните седмици, очакванията им за категорична подкрепа на договора с Гърция от страна на македонците засега изглежда не се оправдаха.  Тереза Герова", "date": "2018.09.30", "title": "Провал на референдума за името на Македония: По данни на ДИК избирателната активност е 35,90%, „за“ са гласували 91,20% от гражданите"}
{"url": "http://www.focus-news.net/news/2018/09/30/2572970/mvnr-na-gartsiya-rezultatite-ot-referenduma-za-imeto-na-makedoniya-sa-protivorechivi.html", "text": "От Министерството на външните работи на Гърция определиха като противоречиви резултатите от референдума за името на Македония, предава скопската информационна агенция  „Макфакс“ . \r\nВ разпространеното изявление се подчертава, че Гърция уважава избора на гражданите на северната си съседка. В текста още веднъж се отбелязва, че Гърция е обвързана с Преспанския договор.  \r\n\"Резултатът за референдума в бившата югославска република Македония, който е консултативен, а не задължителен, е противоречив. Преобладава „за\", но без адекватна избирателна активност“, коментират от външнополитическото ведомство в Атина.   \r\nСпоред тях климатът на национализма и подозренията, фалшивите новини и фанатизмът допринасят за скептицизма на македонците към споразумението за името. В текста се подчертава, че следващите стъпки изискват трезвост от всички страни. Тереза Герова", "date": "2018.09.30", "title": "МВнР на Гърция: Резултатите от референдума за името на Македония са противоречиви"}
{"url": "http://www.focus-news.net/news/2018/09/30/2572971/panos-kamenos-lider-na-nezavisimi-gartsi-referendimat-v-byurm-e-nedeystvitelen.html", "text": "Панос Каменос, председателят на партията „Независими гърци“, младши партньор в коалицията на премиера Алексис Ципрас, подчерта, че референдумът за името в бившата югославска Република Македония (БЮРМ) е недействителен поради ниската избирателна активност, предава скопската информационна агенция  „Макфакс“ , като се позова на негово съобщение в социалната мрежа „Туитър“. \r\nКаменос, който е и гръцки министър на отбраната, отново подчерта, че в парламента неговата партия ще гласува против ратифицирането на Преспанския договор.  Тереза Герова", "date": "2018.09.30", "title": "Панос Каменос, лидер на „Независими гърци“: Референдимът в БЮРМ е недействителен"}
{"url": "http://www.focus-news.net/news/2018/09/30/2572972/faktor-makedoniya-proval-na-referenduma-za-imeto-kolko-makedontsi-glasuvaha-za-promyana-na-imetoi.html", "text": "По последни данни на Държавната избирателна комисия (ДИК) на Македония, избирателната активност на референдума за промяна на името е била 36,11% - далеч под 50-те процента, необходими, за да бъде признат за успешен, отбелязва скопското електронно издание  „Фактор“ . \r\nСъгласно представените данни, валидните бюлетини са 532 218, а невалидните – 16 073.  \r\nОфициалните данни ще бъдат представени в понеделник, когато бъдат получени преписите от всички избирателни участъци и бъдат разгледани всички постъпили сигнали за нарушения. Тереза Герова", "date": "2018.09.30", "title": "„Фактор“ (Македония): Провал на референдума за името: Колко македонци гласуваха „за“ промяна на името?"}
