{"url": "http://www.focus-news.net/news/2017/12/21/2470002/the-guardian-pri-75-obraboteni-rezultati-trite-partii-iskashti-nezavismost-na-kataluniya-sa-na-pat-da-si-osiguryat-palno-mnozinstvo-v-zheneraliteta.html", "text": "След края на предсрочните парламентарни избори в Каталуния при 75% обработени резултати, трите партии, искащи независимост на областта са на път да се сдобият с пълно мнозинство в Женералитета, предава британският Guardian. \r\nНай-голяма подкрепа има движението „Граждани“, искащо оставане на региона в Испания, но то към момента разполага с 35 от 135 места. 70 са местата, които трите леви каталунски партии са на път да вземат. Пълното мнозинство представлява 68 места. : Цанко Цолов", "date": "2017.12.21", "title": "The Guardian: При 75% обработени резултати, трите партии, искащи независмост на Каталуния, са на път да си осигурят пълно мнозинство в Женералитета"}
{"url": "http://www.focus-news.net/news/2017/12/21/2469967/danka-lyurtova-zam-kmet-na-karlovo-na-80-sa-izpalneni-proektite-za-gradskata-infrastruktura-po-investitsionnata-programa-na-obshtinata.html", "text": "На 80% са изпълнени проектите за обекти от градската инфраструктура по Инвестиционната програма на Община Карлово. Това съобщи за Радио „Фокус”-Пловдив Данка Люртова, зам.-кмет на Карлово. До края на седмицата ще бъдат привършени извършваните дейности по част от улиците, за да бъдат отворени за празниците. Те ще бъдат довършени след празниците при добри метеорологични условия. „Благодаря на жителите на Карлово за търпението. Наистина, пет месеца създадохме неудобство със затварянето на по-голямата част от улиците, които са и главни артерии в града. Но след приключване на работите, с новата настилка ще бъде много по-добре”, посочи Люртова. По думите й по улиците е положена хоризонтална и вертикална маркировка, поставени са ограничители за скоростта и повдигнати пешеходни пътеки. \r\n„По образователната инфраструктура - приключихме трите футболни игрища и тенис на кортовете в училищата. Сега фирмата изпълнител ще работи по предвидените дейности вътре, в сградите, за да може да използваме доброто време”, каза още Данка Люртова. Напролет ще се работи по изграждането на детските площадки в детските градини. Догодина ще бъдат приключени всички дейности по образователната инфраструктура – изграждането на площадките, разширението на детската градина в село Розино, изграждането на мини спортната зала в СУ „Васил Левски“ и игрищата, предвидени в дворното пространство. \r\nДанка Люртова заяви също, че през следващата година, отново по Инвестиционната програма на общината, ще бъде реализиран проект по отношение на социалната инфраструктура, за който в момента се осъществява процедурата по обществената поръчка за избор на изпълнител. Предвижда се изграждане на център за работа с деца на улицата, с многофункционално игрище и голяма детска площадка.\r\nЦветана ТОНЧЕВА", "date": "2017.12.21", "title": "Данка Люртова, зам.-кмет на Карлово: На 80% са изпълнени проектите за градската инфраструктура по Инвестиционната програма на Общината"}
{"url": "http://www.focus-news.net/news/2017/12/21/2469968/bsp-obzhalva-protsedurata-po-priemane-na-darzhavniya-byudzhet-v-konstitutsionniya-sad-obzor.html", "text": "ПГ на „БСП за България“ внесе жалба в Конституционния съд за процедурата по приемане на държавния бюджет. Жалбата внесоха заместник-председателят на ПГ на „БСП за България“ Жельо Бойчев, секретарят на групата Филип Попов, депутатът проф. Румен Гечев и други. Документът е подписан от 65 народни представители от групата и касае чл. 6, ал. 1, раздел 2, т. 12. „Субсидии и други текущи трансфери” от Закона за държавния бюджет. Текстът е свързан със средства за ремонт на „Св. Александър Невски“ и Зографския манастир, които бяха прегласувани няколко пъти по време на второто четене на бюджета за 2018 г. Жельо Бойчев коментира пред журналисти, че БСП атакува процедурата за държавния бюджет и партията иска тя да се осмисли и изпълни със съдържание. По думите му по време на гледане на бюджета нито едно предложение на опозицията не е било прието, защото нарушава финансовата рамка, зададена от Министерски съвет предварително. Жельо Бойчев обърна внимание, че България е парламентарна република и че бюджетът се приема от Народното събрание. От БСП изтъкнаха, че е липсвало  обществено обсъждане на бюджета за 2018 г., а в Бюджетна комисия той е минал за 2 часа. \r\nДеница КИТАНОВА", "date": "2017.12.21", "title": "БСП обжалва процедурата по приемане на държавния бюджет в Конституционния съд (ОБЗОР)"}
{"url": "http://www.focus-news.net/news/2017/12/21/2469969/stara-zagora-planinari-dobrovoltsi-montiraha-novi-orientirashti-ustanovki-v-park-tyulbeto-v-kazanlak.html", "text": "След поставените през 2005 година панорамни кръгове на върховете Исполин, Малък Търсовец, Жълти бряг, и през 2014 г. - на Мегалита край село Бузовград, маркировачи от Туристическо дружество „Орлово гнездо“ монтираха в парк „Тюлбето“ в Казанлък още две ориентиращи установки, каза за Радио „Фокус“ Христо Ангелов от дружеството. На панорамните кръгове са означени със стрелки върховете на Стара планина и Средна гора, които се виждат от съответното място. „Плоскостите са със специално атмосфероустойчиво покритие и са поставени на тръбни колони, бетонирани в земята. За съжаление, установките не са вандалоустойчиви“, заяви Ангелов.\r\nКръговете се намират на връх „Татарска могила“ и в северозападната част на местността „Красив залез“. Те спомагат за ориентиране в околността и за повишаване топонимната култура на жителите на Община Казанлък. Изработването и монтирането на ориентировъчните съоръжения е осъществено на доброволни начала от планинарите.  \r\nСлавяна ГАЙДАРОВА", "date": "2017.12.21", "title": "Стара Загора: Планинари – доброволци монтираха нови ориентиращи установки в парк „Тюлбето“ в Казанлък"}
{"url": "http://www.focus-news.net/news/2017/12/21/2469970/spetsialniyat-predstavitel-na-kremal-za-siriya-aleksandar-lavrentiv-amerikanskite-voenni-tryabva-da-napusnat-siriya.html", "text": "Специалният представител на руския президент за Сирия Александър Лаврентив заяви в четвъртък, че американските военни трябва да напуснат близкоизточната страна, съобщава Reuters. Изказването му е направено в Астана, малко преди началото на новите тристранни преговори за бъдещето на Сирия между Русия, Иран и Турция. \r\n„Всички причини, използвани от американците за оправдаване на последващото им военно присъствие... са просто извинения и ние смятаме, че тяхното присъствие трябва да бъде прекратено“, се казва в изявлението. \r\nЛаврентив разкри, че следващият кръг от астанските преговори ще цели да постави основите за създаване на Конгрес на сирийския народ, който Москва смята да организира и домакинства през 2018 г.Агенция „Фокус“ припомня: Русия, Иран и Турция организират свои тристранни преговори за бъдещето на Сирия, отделно от провежданите срещи между сирийските управлявани и опозиция, извършвани под егидата на ООН. По-рано този месец завърши осмия кръг от провежданите под покровителството на организацията преговори, който отново не успя да постигне напредък в изглаждането на различията между сирийските управляващи и опозиция. Специалният представител на ООН за Сирия Стефан де Мистура пристига в Казахстан утре, 22 декември, за да присъства на тристранните преговори.: Цанко Цолов", "date": "2017.12.21", "title": "Специалният представител на Кремъл за Сирия Александър Лаврентив: Американските военни трябва да напуснат Сирия"}
{"url": "http://www.focus-news.net/news/2017/12/21/2469971/burgas-prikazna-sladka-rabotilnitsa-zaraboti-v-pet-detski-gradini-v-grada.html", "text": "Приказна сладка работилница заработи в пет бургаски детски градини в Бургас. Това съобщиха от пресцентъра на Община Бургас. В иницативата се включиха с много ентусиазъм и креативност малчуганите от ДГ „Златното ключе“, ДГ „Пламъче“, ДГ „Брезичка“, ДГ „Морска звезда“, ДГ „Радост“. В групите децата творят, забавляват се, научават интересни неща, формират естетическия си вкус, създават хигиенни навици, работят в екип. Това е една от възможностите да се разбере какви заложби носи в себе си всяко дете, какво му е потребно, за да ги разгърне. \r\nПървата изява на малките кулинарни таланти бе навръх Игнажден в ДГ „Пламъче“. Тържеството започна с емоционална програма от талантливите деца от група „Делфинче“ с ръководител г-жа Атанасова. Малки сурвакари отправиха пожелание за здраве и благополучие през Новата година. Децата от групата за извънкласни дейности Сладка работилничка изработиха с много въображение коледни елхички. В направата се включиха директор „Обраовние“ в Община Бургас Веселина Таралова, г-жа Дякова и други гости на презентацията. Щастливи детски усмивки озариха детската градина, щом на вратата се появи Белобрадият старец, носейки пълен чувал с подаръци.", "date": "2017.12.21", "title": "Бургас: Приказна сладка работилница заработи в пет детски градини в града"}
{"url": "http://www.focus-news.net/news/2017/12/21/2469972/sas-192-glasa-deputatite-edinodushno-otmeniha-moratoriuma-varhu-novite-lekarstva-za-onkobolni-obzor.html", "text": "Със 192 гласа „за“ народните представители отмениха параграф 6 от Преходните и Заключителни разпоредби, според който НЗОК през 2018 година няма да заплаща за лекарствени продукти с ново международно непатентно наименование, с изключение на генерични и биоподобни лекарствени продукти. Прогнозният разход по бюджета на НЗОК за заплащане на новите лекарствени продукти е около 50 млн. лева. Законът за бюджета на НЗОК ще влезе в сила от 1 януари 2018 година. В рамките на дебата в зала председателят на ПГ на ГЕРБ Цветан Цветанов призова всеки да бъде смирен и да няма политически заряд, който може да противопостави политиците. Лидерът на БСП Корнелия Нинова коментира, че думите, описващи случилото се са:  \"справедливост, ред и урок\", но според нея ГЕРБ подхожда към промяната на бюджета на НЗОК не като осъзнаване на грешка. След тези думи Цветан Цветанов обвини лидера на БСП, че цели да влезе в полето на противопоставянето. На това Корнелия Нинова отговори, че от ГЕРБ не са си научили урока и че консенсусът е бил привиден. Според ДПС актуализацията на бюджет на НЗОК е прецедент и не може да се говори за консенсус, когато има грешка. \r\nСлед дебатите в зала президентът Румен Радев приветства отпадането на забраната за заплащане от бюджета на НЗОК на нови лекарствени продукти през 2018 г. От своя страна вицепрезидентът Илияна Йотова посочи, че хора като Цветан Цветанов дължат извинение на президента заради мораториума върху лекарствата. „Фокус“ припомня: На 29 ноември парламентът прие Бюджета на НЗОК за 2018 година. Бяха отпуснати 27 млн. допълнително от резерва на Касата за първична и специализирана извънболнична помощ, дентална помощ и медико-диагностични дейности. Бюджетът е с 400 млн. лева повече спрямо 2017 година. Въпреки критиките на опозицията и на пациентски организации, в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници. Гласуваната промяна предизвика граждани, лекари и пациенти да излязат на протест пред Народното събрание с искане на отмяна на приетия текст НЗОК да не заплаща нови лекарства. Протестът им подкрепи омбудсманът Мая Манолова, която определи решението като дискриминационно. Тя изрази готовност да подаде жалба в Конституционния съд, ако парламентът не прегласува този текст. На 8 декември президентът наложи вето на част от закона, което бе отхвърлено на 12 декември. На 19 декември ПГ на „БСП за България” внесе в деловодството на парламента предложение за отмяна на параграф 6-ти от Закона за бюджет на НЗОК за следващата година, който касае мораториума. По-късно, председателят на ПГ на ГЕРБ Цветан Цветанов заяви, че групата ще предложи на Председателски съвет в зала да бъде гласувана отмяната на параграфа за новите лекарства. Предложението му бе прието от всички на следващия ден, след което  управляващи и опозиция внесоха общ законопроект за отмяната на въпросния текст.  \r\nДеница КИТАНОВА", "date": "2017.12.21", "title": "Със 192 гласа депутатите единодушно отмениха мораториума върху новите лекарства за онкоболни (ОБЗОР)"}
{"url": "http://www.focus-news.net/news/2017/12/21/2469973/el-pais-karles-puchdemon-shte-napravi-izyavlenie-sled-kraya-na-izborite-v-kataluniya.html", "text": "Бившият каталунски лидер Карлес Пучдемон ще направи изявление два часа след края на предсрочните избори в областта, пише испанското издание El Pais. Пучдемон е кандидат за народен представител на неговата партия „Заедно за ДА“, но тъй като срещу него има повдигнати обвинения за държавна измяна и злоупотреба с публични средства, бившият председател на Женералитета все още се намира в Брюксел, където избяга малко след неуспешния опит за обявяване на независима каталунска република. \r\nПо-рано стана ясно, че на предсрочните парламентарни избори в областта рекорден брой хора искат да упражнят правото си на глас, като пред урните има опашки, а към 18:00 часа местно време избирателната активност е почти 68%.  \r\nГласуването в Каталуния приключва в 20:00 часа местно време. Агенция „Фокус“ припомня: Вотът бе организиран от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост на 1 октомври тази година. Някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта, което допълнително повишава градуса на напрежението.: Цанко Цолов", "date": "2017.12.21", "title": "El Pais: Карлес Пучдемон ще направи изявление след края на изборите в Каталуния"}
{"url": "http://www.focus-news.net/news/2017/12/21/2469974/stara-zagora-biblioteka-iskra-v-kazanlak-otlichi-svoite-nay-aktivni-chitateli-samishlenitsi-i-dariteli.html", "text": "За трета поредна година Библиотека „Искра“ в Казанлък отличи на специална церемония своите най-активни читатели, съмишленици и дарители, предаде кореспондент на Радио „Фокус“. По време на церемонията бяха връчени дипломи в различни категории - най-млад и най-възрастен читател, най-редовен посетител, сътрудник и дарител на годината. Сред категориите още са доброволец на Библиотека „Искра“ и местен автор. \r\nБяха присъдени и награди на участници в два конкурса, обявени от културния институт - за селфи с любим библиотекар и за аматьорски снимки от забележителни места и сгради в Казанлъшкия край. \r\nПред присъстващите на церемонията по награждаването директорът на библиотеката Анна Кожухарова съобщи някои данни, показателни за интереса на читателите към библиотеката през 2017 година. В електронния регистър са отбелязани 10 500 потребители за годината, като 33% от тях са деца и ученици. Между 250 и 300 души дневно посещават библиотеката. „От библиотека на книгите, ние се превърнахме в библиотека на хората“, каза Кожухарова и поясни, че през 2017 година екипът на библиотеката е организирал 270 събития.\r\nСлавяна ГАЙДАРОВА", "date": "2017.12.21", "title": "Стара Загора: Библиотека „Искра“ в Казанлък отличи своите най-активни читатели, съмишленици и дарители"}
{"url": "http://www.focus-news.net/news/2017/12/21/2469975/varna-obshtinskiyat-savet-odobri-teglene-na-krediti-za-obshto-nad-60-mln-leva-za-safinansirane-na-evropeyski-proekti.html", "text": "След оживени дебати Общински съвет– Варна прие предложението за теглене на кредити, с които ще се съфинансират няколко европейски проекта и ще се реализират мащабни инвестиционни обекти от капиталовата програма на общината. По време на дискусията, продължила около два часа в зала „Пленарна“, се чуха широк кръг от мнения относно поемането на общинския дълг. В крайна сметка бе решено да се даде зелена светлина за кредитите, които според мнозинството ще позволят да се продължи развитието на града. Това съобщиха от пресцентъра на Общински съвет – Варна.\r\nЕдиният кредит е в размер до 10 160 615 евро и ще бъде отпуснат от Европейската банка за възстановяване и развитие. Със средствата ще се финансира въвеждането на Синя зона и ще се осигури собственото финансиране на Общината на недопустими разходи, необходими за изпълнението на европроектите „Интегриран градски транспорт – втора фаза“ и „Естетизация и модернизация на градската среда във Варна“.\r\nЗа реализацията на най-мащабния за последните десетилетия проект във Варна – новия бул. „Васил Левски“, Общината също ще ползва паричен ресурс от финансова или кредитна институция. Ще бъде изтеглен банков заем до 36 млн. лева, с който да се финансира проектирането и изграждането на светофари по булеварда, авторският и строителният надзор, разходите за отчуждителни процедури за придобиване на земя и сгради.\r\nОбщинският съвет даде също съгласието си за сключване на договори за кредит с „Фонд за органите на местното самоуправление в България – ФЛАГ“ на обща стойност 16,8 млн. лева. Тези средства са за мостово финансиране на допустими разходи, които ще бъдат възстановени на Община Варна от управляващите органи на оперативните програми, финансиращи отделните европроекти.\r\nНа последното за годината заседание съветниците одобриха и предложения от кмета проект на план-сметка „Чистота“ за 2018 г. За почистването на града са заложени малко над 29,65 млн. лева, като тази сума ще бъде актуализирана с точния размер на преходните остатъци, които ще станат ясни в края на годината.\r\nПо време на сесията бе съобщено, че съветникът Григор Григоров напуска по собствено желание председателското място във ВрК „Борба с корупцията и корупционните практики“. Без председател е и ВрК  „Изработване проект на Правилник за организацията и дейността на общинския съвет, неговите комисии и взаимодействието му с общинската администрация“, след като Костадин Костадинов пожела да се раздели с поста.  Съветниците решиха новите председатели да бъдат определени на следващо заседание на местния парламент.\r\nОбщинският съвет упълномощи също представителя на Община Варна Димитър Карбов да участва в Общото събрание на акционерите на „Спортен комплекс“. То е насрочено за 21 януари 2018 г. от 10:00 часа. С решение на местния парламент Христо Атанасов, представител на Община Варна, ще вземе участие в Общото събрание на съдружниците на „Варна Ефкон“, което ще се състои на 15 януари 2018 г.", "date": "2017.12.21", "title": "Варна: Общинският съвет одобри теглене на кредити за общо над 60 млн. лева за съфинансиране на европейски проекти"}
{"url": "http://www.focus-news.net/news/2017/12/21/2469976/veliko-tarnovo-koledna-blagotvoritelna-aktsiya-provede-gradskiyat-uchenicheski-parlament.html", "text": "За петнадесета година членовете от Градски ученически парламент-Велико Търново проведоха благотворителната си Коледна акция за децата от Центъра за специална образователна подкрепа в с. Ново Село, съобщиха от организацията. Те са събрали пари от свои връстници, за да зарадват децата от социалния център с нови обувки и голямо количество лакомства.\r\nПредседателят на ученическия парламент Савина Иванова, Никол Цанева, Светлин Даскалов, Стефани Картулева и Красин Каракоцев са присъствали на коледно тържество в центъра. Ученици от Професионалната гимназия по туризъм „Васил Берон“ са организирали занимателна програма за децата, а Дядо Коледа е раздал подаръци на всички малчугани.\r\nЧленовете на Градския ученически парламент¬ пожелават на всички жители на Велико Търново весели празници и успешна Нова година.", "date": "2017.12.21", "title": "Велико Търново: Коледна благотворителна акция проведе Градският ученически парламент"}
{"url": "http://www.focus-news.net/news/2017/12/21/2469977/nyama-masovo-podslushvane-na-zhurnalisti-polititsi-i-magistrati-obzor.html", "text": "По искане на главния прокурор Сотир Цацаров, на съвместно заседание на две парламентарни комисии беше изслушан председателят на Националното бюро за контрол на специалните разузнавателни средства (СРС) Бойко Рашков. Изслушването му бе по повод отправените твърдения за тежки нарушения на Закона за прилагането и използването на СРС. Бойко Рашков отправи критиките си от парламентарната трибуна при представянето на доклада за работа на бюрото през 2016 година.\r\nПред комисията Бойко Рашков попита: „Кой е използвал термина \"масово подслушване\" и къде?“. Според него масовото подслушване е телевизионен анонс, който е бил подет от медиите. „Няма логика с термина \"масово подслушване\" и това, което е докладвано от мен в пленарна зала“, изтъкна Бойко Рашков. Той обясни, че няколко пъти е чел стенограмата от изказването си в парламента и отрече да е казвал, че има масово подслушване. Председателят на Бюрото каза още, че не е правил внушения при представянето на доклада пред депутатите и не е имал политически амбиции за следващ мандат. Той отправи критики към комисиите, че Бюрото е уведомено прекалено късно за изслушването. Бойко Рашков заяви, че има много констатации за нарушаване на човешките права в страната и това може да се докаже много лесно. Той посочи, че Бюрото има 3 отказа от страна на ДАНС за запознаване със стартовата информация за използване на СРС. „Изпратиха ни становище, че не можем да се запознаем с материалите, което е неприемливо. Членовете на Бюрото са избрани, за да проверяват“, подчерта председателят на Бюрото. \r\nГлавният прокурор Сотир Цацаров заяви, че не е забранявал достъпа на Бюрото за контрол на СРС до веществени доказателствени средства. „Да се спекулира, че главният прокурор е блокирал достъпа на Бюрото до веществени доказателствени средства и така му е попречил е меко казано неистина“, посочи той. Сотир Цацаров уточни, че е издал указание, с което възпроизвежда разпоредба на чл.198 от НПК.  „Нито веднъж до последните изказвания на Бойко Рашков в Народното събрание, особено пред медиите, не стана дума, че това указание пречи на членовете на Бюрото да работят“, коментира главният прокурор. Той призова да не се живее със самочувствието, че на сигналите на председателя на Бюрото трябва да реагирам главният прокурор, защото според закона реагират компетентните прокуратури.\r\nПредседателят на ПГ на ГЕРБ Цветан Цветанов заяви, че в публичното пространство се е създало усещането, че има масово подслушване. Според него целта на откритото заседание с участието на Бойко Рашков е да бъдат избегнати всякакви възможности за нарушаване на човешките права. „Няма ПГ или депутат, който да е с друго мислене в тази посока. Убеден съм, че и българските институции работят по този начин“, посочи Цветан Цветанов. „Г-н Рашков, понеже казахте, че никога не сте използвали термина „масово подслушване“ и никога не сте казвали за такива неща си направих труда да проверя какво е излизало в медиите. Цитирам дословно заглавие от една медия: „Бойко Рашков информира парламента за хиляди нарушения на СРС“, се обърна той към председателя на Бюрото Бойко Рашков. По думите му дискусията по темата трябва да се води много внимателно, защото не всеки е добронамерен към правенето на законодателни промени, а някои търсят да противопоставят институциите и Бюрото. В отговор Бойко Рашков обясни, че не може да става дума за хиляди нарушения, защото наблюдаваните лица са 3 хиляди.\r\nБиляна ИВАНОВА", "date": "2017.12.21", "title": "Няма масово подслушване на журналисти, политици и магистрати (ОБЗОР)"}
{"url": "http://www.focus-news.net/news/2017/12/21/2469978/plovdiv-obshtinskiyat-inspektorat-v-karlovo-prizovava-grazhdanite-da-ne-izhvarlyat-pochisteniya-snyag-ot-trotoarite-varhu-ulichnite-platna.html", "text": "Общинският инспекторат в Карлово призовава гражданите да не изхвърлят почистения сняг от тротоарите върху уличните платна. Това съобщиха за Радио „Фокус“ – Пловдив от инспектората и припомниха, че е забранено още да се натрупва сняг до стволовете на дървета и до спирки на масовия градски транспорт.\r\nВъв връзка с настъпилия зимен сезон, Общинският инспекторат в Карлово апелира гражданите стриктно да спазват правилата за движение по пътищата и да не паркират автомобилите си по основни пътни артерии, защото така възпрепятстват работата на техниката и затрудняват снегопочистването.\r\nНай-критичните места са бул. „Освобождение”, ул. „Ген. Карцов”, ул. „Александър Стамболийски”, ул. „Хан Крум”, ул. „Юмрукчал“ и ул. „Криволак”. От инспектората напомниха още, че при снеговалеж и заледяване, ръководителите на учреждения, еднолични фирми, търговски дружества, собственици на имоти и управители на етажна собственост са длъжни да организират своевременно и постоянно почистване на прилежащите към имотите тротоари и работни площадки, както и отстраняването на ледени висулки и надвиснал сняг.\r\nТони МИХАЙЛОВ", "date": "2017.12.21", "title": "Пловдив: Общинският инспекторат в Карлово призовава гражданите да не изхвърлят почистения сняг от тротоарите върху уличните платна"}
{"url": "http://www.focus-news.net/news/2017/12/21/2469979/stolichniyat-obshtinski-savet-dade-hod-na-protsedurata-po-privatizatsiya-na-obshtinska-banka-obzor.html", "text": "С 45 гласа „за“, 9 „против“ и без „въздържали се“ Столичният общински съвет одобри доклада за приватизацията на „Общинска банка“. Войслав Тодоров от Коалиция „Сердика (АБВ, Български социалдемократи)“ направи процедура за отлагане на доклада, но предложението му бе отхвърлено с 11 гласа „за“, 39 „против“ и 2 „въздържали се“.  \r\nДокладът предизвика дебати сред общинските съветници. Зам.-председателят на Столичния общински съвет и зам.-председател на групата на ГЕРБ Николай Стойнев обясни, че офертата отговаря на изискванията, както и на заложената минимална цена за конкурсната процедура. „Решението на надзорния съвет е да предложим тази процедура, класирането и приватизационния договор за утвърждаване от Столичен общински съвет. Ако Общинският съвет има положително решение, това означава, че ще бъде сключен договор, при който трябва да се изплатят 20% от сумата. След това има срок, в който кандидатът трябва да осигури становище от КЗК и БНБ и след което може да се финализира процедурата“, допълни той. По думите му, ако не се получат такива съгласувателни становища от тези институции, няма да бъде финализиран договорът. Милка Христова от БСП посочи, че няма да подкрепят този доклад и не са съгласни с продажбата на акциите на Столична община в „Общинска банка“ сега и по този начин. „Във вторник получих доклада, който е от около 150 стр. Към проекта за договор има посочени поне 15 предложения и не разполагаме с нито едно. Това е от изключително значение за последиците. Защо се бърза толкова?“, запита тя. В реплика Стойнев заяви, че е налична абсолютно цялата документация в надзорния съвет. Милка Христова призна, че имат членове в надзорния съвет, но всеки един от тях като общински съветник има правото да получи цялата информация. „Ами тогава да вземат решения постоянните комисии и за какво се събираме ние тук?“, запита тя. Според нея точно, защото банката е в добро финансово състояние заслужава доба сделка.  \r\nЛидерът на Градския съвет на БСП-София Калоян Паргов посочи, че неслучайно не са сред вносителите, поради простата причина, че са заявили, че са против продаването на „Общинска банка“. „Справедлива или не е цената? Убеден съм, че конкурентното начало е нещо добро. Само един кандидат се яви и това беше причината да се въздържим. По отношение на документите и информацията сме си спазили нашата уговорка. Нашата позиция е ясна и всеки може да преценява. Процедурата, която мина през надзора мина по съответните норми и правила, но политическото решение ще се вземе днес в тази зала. Няма какво повече да ни убеждавате в противното, нашето решение сме го взели“, коментира Паргов.  \r\nПредседателят на Столичния общински съвет Елен Герджиков заяви, че това, че Паргов е обявил позицията си в парламента, говори достатъчно. „Решението е взето от парламентарната група и ръководството на партията. Очевидно е политическо решение и се радвам, че имате доблестта да го признаете“, каза още той. Николай Стойнев добави, че документацията е достъпна за всеки един общински съветник.  Трайчо Трайков от Реформаторския блок посочи, че най-доброто е сделката да бъде осъществена. „Сега всичко отива в ръцете на БНБ. Разбирам хората, които изразяват скептицизъм. Трябва да признаем, че БНБ е била безупречна през последните 20 години. Ще наблюдавам с голямо внимание за това какво влиза, какво се случва и какво излиза от БНБ. Убеден съм, че ще бъде отговорено на интереса на хората, заради които съм тук. Ако някой си мисли какво може да се случи с банката - притежаването на банката отсега нататък ще бъде свързано с разходи, а не с приходи за общината“, каза още Трайчо Трайков.  \r\nПред журналисти Калоян Паргов обясни, че не подозира далавера с приватизацията на „Общинска банка“, а че с липсата на конкуренция са пропуснали да вземат повече пари. Според него аргументът за един участник е с най-голяма тежест, тъй като няма как да постигнеш най-справедлива цена, когато няма конкуренция. „А защо няма конкуренция, е въпрос, който може да зададете и на други хора в тази зала. Не подозирам далавера, но подозирам, че с липсата на конкуренция пропуснахме да вземем повече пари от възможното“, заяви Паргов. По думите му процедурата е била прозрачна, минала е през правила и критерии, които и Общинският съвет е приел, но няма как БСП да подкрепи продажбата на този актив при положение, че както община Виена развива успешно активите си, така и Столична община е трябвало да направи нещо и да развие този актив. \r\nЗам.-председателят на Столичния общински съвет и зам.-председател на групата на ГЕРБ Николай Стойнев също коментира темата пред журналисти, като посочи, че докато няма окончателно приключване на процедурата по приватизация на „Общинска банка“, има всякакви варианти. По думите му срокът е около 60 дни за отговор на БНБ. „Ако по някакъв начин не се получи положително становище от страна на БНБ, няма да се стигне до финализиране на процедурата. За да има произнасяне, трябва СОС да се произнесе дали е готов да продаде акциите. След като Общинският съвет взе решение, че е съгласен да продаде акциите на този купувач при съответните условия и цена, смятам, че трябва да се направи проверката и всички да знаем, че банката е в добри ръце и че се управлява стабилно“, каза още Николай Стойнев.  Агенция „Фокус“ припомня: На 13 декември редседателят на Градския съвет на БСП-София Калоян Паргов заяви, че процедурата по приватизацията на Общинска банка трябва да бъде спряна, защото явяването само на един кандидат не защитава правата на софиянци. \r\nВ отговор, председателят на СОС Елен Герджиков заяви, че процедурата по приватизацията на банката е прозрачна и ясна. Той припомни, че до 2011 година СО е била изгубила контрол в управлението на Общинска банка, а оттогава досега с много усилия контролът е възвърнат. Според него банката е стабилна и изглежда добре на пазара, въпреки че далеч не е сред водещите. По повод критиката на БСП, че в процедурата участва само един кандидат Елен Герджиков коментира, че кандидатът е одобрен с решение на КЗК и БНБ. А решението на СОС е под условие, защото такъв е законът. Той обясни, че единственият кандидат отговаря на изискванията банката да запази предмета на дейността си и седалището си в следващите 5 години. Кандидатът трябва да гарантира с финансов ресурс защитата на всички клиенти на банката. \r\nЛюба АЛЕКСИЕВА", "date": "2017.12.21", "title": "Столичният общински съвет даде ход на процедурата по приватизация на „Общинска банка“ (ОБЗОР)"}
{"url": "http://www.focus-news.net/news/2017/12/21/2469980/haaretz-obshtoto-sabranie-na-oon-nanese-udar-sreshtu-donald-tramp-i-benyamin-netanyahu.html", "text": "Общото събрание на ООН нанесе удар срещу американския президент Доналд Тръмп и израелския премиер Бенямин Нетаняху, такова е водещото заглавие на страниците на израелския вестник Haaretz. Изданието пояснява, че по време на извънредната среща на Общото събрание на организацията в четвъртък, 21 декември, 128 държави решиха да гласуват против действията на американския президент, който призна Ерусалим за израелска столица, като само девет бяха против. \r\nИзданието посочва, че сред страните, подкрепящи резолюцията са Индия, Русия и Китай, които израелският премиер е смятал за свои съюзници. Но вестникът отбелязва, че някои държави са поднесли приятна изненада, като пояснява, че става въпрос за Унгария, Чешката република, Латвия, Румъния, Хърватия и Полша, които са сред 35-те въздържали се.\r\nИзданието цитира реакцията на Нетаняху, който минути след края на вота заявим, че „Израел напълно отхвърля това абсурдно решение“. Министър-председателят продължи с думите „Ерусалим е наша столица, винаги е била и винаги ще бъде. Но аз оценявам факта, че нарастващ брой държави отказаха да участват в този театър“. \r\nИзраелското издание подкрепя своя премиер, като обръща внимание на „силните думи“, които според редакцията Нетаняху е използвал.\r\nПредставителят на Израел в ООН Дани Данън от своя страна нарече подкрепилите решението държави „кукли на конци“, като изрази увереността си, че „резолюцията е нищо повече от разсейване“, като тя „без съмнение ще свърши в кошчето за боклук на историята“. \r\nСАЩ също осъдиха гласуването, коментира изданието. „Съединените щати ще запомнят деня, в който бе организирана атака срещу нас в ООН“, заяви американският постоянен представител Ники Хейли заяви.: Цанко Цолов", "date": "2017.12.21", "title": "Haaretz: Общото събрание на ООН нанесе удар срещу Доналд Тръмп и Бенямин Нетаняху"}
{"url": "http://www.focus-news.net/news/2017/12/21/2469981/varna-malki-koledarcheta-oglasiha-s-pesni-i-narichaniya-za-zdrave-i-blagopoluchie-obshtina-dolni-chiflik.html", "text": "Малки коледарчета огласиха с песни и наричания за здраве и благополучие Община Долни чифлик. Това съобщиха за Радио „Фокус“ – Варна от пресцентъра на Общината. Децата от ДГ „Щурче“, с. Гроздьово, ДГ „Мечо Пух“, гр. Долни чифлик, ДГ „Щастливо детство“, с. Старо Оряхово и ДГ „Пламъче“, с. Пчелник гостуваха на кмета Красимира Анастасова и нейния екип, а песните им  заразиха с празнично настроение служителите в административната сграда. След като изпълниха народния обичай, малчуганите получиха лакомства и пара от ръководството на общината.\r\nМарияна ВАЛЕНТИНОВА", "date": "2017.12.21", "title": "Варна: Малки коледарчета огласиха с песни и наричания за здраве и благополучие Община Долни чифлик"}
{"url": "http://www.focus-news.net/news/2017/12/21/2469590/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп разкритикува медиите в страната, заради начина, по който са отразили предложените от неговата Републиканска партия реформи в данъчната система, пише  The Hill.\r\n„Данъчните облекчения са толкова големи и значими и въпреки това фалшивите новини работят извънредно, за да повтарят думите на своите приятели, победените демократи и само петнят“, заяви Тръмп от профила си в социалната мрежа „Туитър“. „Това е случай, в който резултатите ще говорят за себе си, при това съвсем скоро“, допълни той. \r\nДумите на Тръмп са отправени след като Сенатът на САЩ одобри реформите в данъчното законодателство с гласуване, протекло по партийни линии. По-късно в сряда и долната Камара на представителите ще гласува измененията.\r\n***\r\nСпоред социологическо проучване 41% от американците смятат, че Конгресът трябва да проведе изслушвания в Конгреса за премахването на президента Доналд Тръмп от Белия дом, пише   Washington Examiner.\r\nОт тези, които смятат, че Конгресът трябва да започне процедура по импийчмънта на Тръмп 70% са демократи, 40% независими и 7% републиканци. 54% от допитаните смятат, че Конгресът не трябва да провежда изслушвания за импийчмънт, докато 5% не са сигурни.\r\nПроучването е проведено седмица след като конгресменът-демократ Ал Грийн обеща, че законодателният орган ще гласува относно импийчмънта на държавния глава. Анкетата е проведена сред 900 пълнолетни американски граждани в периода между 13 и 15 декември. Статистическата грешка възлиза на 3,3%.\r\n***\r\nДесет иракски граждани, заподозрени за връзки с „Ислямска държава“ са арестувани в централната турска провинция Ескишехир, пише  Yeni Safak.\r\n„Те са задържани по време на проведени едновременно антитерористични операции в страната“, съобщава анонимен източник от турските сили за сигурност. \r\nПовече от 300 души са загубили живота си при нападения в Турция, отговорността за които е поета от „Ислямска държава“.\r\n***\r\nПрезидентът на Южна Корея Мун Джей-ин заяви, че ще продължава да убеждава Северна Корея да участва на Зимните олимпийски игри през 2018 г. в Пьончан, пише „Чосун Илбо“.\r\n„Ние ще продължаваме да убеждаваме Северна Корея. Нашето правителство чака търпеливо“, заяви Мун Джей-ин и допълни, че страната му и САЩ най-вероятно ще отложат общите си военни учения след игрите. „Предвид предишните случаи приемаме, че Северна Корея най-вероятно ще ни осведоми дали ще участва на игрите или не в последната минута. Ние ще продължим да работим с нея през МОК, за да я убедим да участва на игрите в Пьончан. Няма да се откажем“, смята президентът. \r\n„Възможно е Южна Корея и САЩ да прегледат възможността да отложат ученията си. Предложих това и чакам американците да обмислят това. Всичко зависи от държанието на Северна Корея“, смята президентът.\r\n***", "date": "2017.12.21", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/21/2469591/predstoyashti-sabitiya-v-stranata-za-21-dekemvri-agentsiya-fokus.html", "text": "***\r\nОт 09.00 часа ще се проведе редовното пленарно заседание на Народното събрание. \r\n***\r\nОт 09.30 часа 16-и състав на Специализирания наказателен съд ще заседава по делото срещу Славчо З. за кумулиране на наказанията.\r\n***\r\nОт 09.30 часа 25-и състав на Софийски градски съд ще заседава по делото срещу Петко Еленков (обвинен, че като охранител е убил 16-годишно момче – чл.115-118 НК).\r\n***\r\nОт 10.00 часа ще започне заседанието на Столичния общински съвет. \r\n***\r\nОт 10.00 часа, във фоайето на МВР главният прокурор – г-н Сотир Цацаров и министрите - Валентин Радев и Николай Нанков ще дадат брифинг  във връзка със зачестилите пътно - транспортни произшествия на пешеходни пътеки и възложените проверки за изправността им. \r\n***\r\nОт 10.00 часа в конферентната зала на административната сграда на Министерството на отбраната на бул. „Ген. Тотлебен” № 34 ще се проведе традиционната видеоконферентна връзка с националните командири на българските военни контингенти зад граница. \r\n***\r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група с цел избягване плащане на данъчни задължения в големи размери.\r\n***\r\nОт 10.00 часа 9-и състав на Специализирания наказателен съд ще заседава по делото срещу Йосиф Й., Ивайло С. и др., на които са повдигнати обвинения за организиране и ръководене на организирана престъпна група с цел придобиване и държане на наркотични вещества.\r\n***\r\nОт 10.00 часа 15-и състав на Специализирания наказателен съд ще заседава по делото срещу Петър Т., Ивайло Стоянов и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 14-и състав на Специализирания наказателен съд ще заседава по делото срещу Валентин К. и Кирил Й., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа в Областен информационен център ще се проведе работна среща, по време на която ще бъдат представени процедурите, които ще се отварят за кандидатстване през 2018 г. по програмите, съфинансирани от Европейските структурни и инвестиционни фондове.\r\n***\r\nОт 11.00 часа 5-и състав на Софийски градски съд ще заседава по делото срещу Ирена Иванова (съдия от Белоградчик) и др. (престъпление по служба).\r\n***\r\nОт 12.00 часа в Пресклуба на БТА ще се проведе извънредна пресконференция на Българския фармацевтичен съюз на тема: „Предпоставки за влошаване на лекарствоснабдяването по празниците и рисковете за 2018 година“. \r\n***\r\nОт 13.00 часа, в заседателната зала на вътрешното ведомство, ще се проведе пресконференция по повод професионалния празник на ГД „Гранична полиция“ ще се проведе на 21 декември. \r\n***\r\nОт 13.00 часа 11-и състав на Специализирания наказателен съд ще заседава по делото срещу Галин М. за кумулиране на наказанията.\r\n***\r\nОт 13.30 часа 11-и състав на Специализирания наказателен съд ще заседава по делото срещу\r\nИван Д. и Милкана В., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Регионалния исторически музей – София (пл. „Бански” №1, централно фоайе) доц. д-р Тодор Чобанов, заместник-кмет на Столична община, ще връчи дарение от книги на библиотеки на столични училища, както и на Столична библиотека и филиалите й, библиотеката на Дом на културата „Искър” и на Детската творческа лаборатория към Регионален исторически музей - София.\r\n***\r\nОт 14.00 часа 11-и състав на Специализирания наказателен съд ще заседава по делото срещу\r\nАндрей З., Костадин Г. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Съюза на българските журналисти ще започне тържество за награждаване на отличените участници в конкурса \"Слава във висините Богу и на земята мир, между човеците благоволение!\" , посветен на Рождество Христово.\r\n***\r\nОт 15.00 часа 7-и състав на Специализирания наказателен съд ще заседава по делото срещу Борислав А., Георги Р. и др., на които са повдигнати обвинения за незаконно превеждане през граница.\r\n***\r\nОт 11.00 часа в Националния пресклуб на БТА ще се проведе пресконференция на извънредния и пълномощен посланик на Държавата Палестина в Република България Н. Пр. д-р Ахмед Ал-Мадбух на тема „Ерусалим и мирът в Близкия изток“.\r\n***\r\nОт 18.00 часа в старинния столичен храм „Св. София – Премъдрост Божия“ ще се състои благотворителен Предрождественски концерт в подкрепа на журналистката от БНР Станислава Пирчева.\r\n***\r\nОт 18.00 часа в изложбените пространства на зала „България” на Софийска филхармония ще бъде открита Петата поредна годишна изложба на художници, които живеят и творят на територията на район „Младост”.\r\n***\r\nОт 18.00 часа в залата на Американския център на Столична библиотека ще се проведат Рождественски четения със свещеник Александър Лашков и поетът с китара Виктор Макаров.\r\n***\r\nОт 18.00 часа в Национална художествена галерия Двореца ще бъде представени фрагменти от колекцията на Националния литературен музей в изложбата „Художникът среща писателя“.\r\n***\r\nОт 18.00 часа в Литературен клуб „Перото“ с предколедно парти ще бъде отбелязан записът на 120  аудио книги, създадени от първата платформа за аудио книги у нас - Audioknigi.bg.\r\n***\r\nОт 18.30 часа в залата на Съюза на архитектитe за 22-ра поредна година Издателство „Жанет 45“ ще връчи годишната Национална награда за поезия „Иван Николов“.\r\n***\r\nОт 19.30 часа, в Първо студио на БНР, оркестърът за народна музика на Българското национално радио с диригент Димитър Христов ще представи на публиката концерт от поредицата „Музика в портрети“.\r\n***\r\nОт 17.30 часа в Градската библиотека „Паисий Хилендарски“ ще се състои Коледен концерт на музикална школа „Калина Малина”и на студентите от класа по акордеон на Ангел Маринов в АМТИИ - гр. Пловдив.\r\n***\r\nОт 11.00 часа, деца от Благоевград ще пекат рождествени хлебчета в Градска художествена галерия. \r\n***\r\nОт 18.00 часа в в зала „Яворов” фолклорните ансамбли „Пирин” и „Тракия” ще представят българските традиции, музика и народни танци. От 20.00 часа на същото място ще започне втори концерт на ансамблите.\r\n***\r\nОт 17.30 часа в зала 3 на Младежки дом- Благоевград възпитаниците на Даниела Богданова от фолклорна група „Бисери“ ще представят концерт под надслов „Коледен Благослов“.\r\n***\r\nОт 18.00 часа, в Регионален исторически музей, фолклорна група „Веселина“ ще представят своите умения чрез концерта „Коледно веселие“.\r\n***\r\nОт 12.00 часа Омбудсманът Мая Манолова ще Община Камено, която пострада сериозно при наводненията в Област Бургас. Тя ще открие и ремонтираната детска градина в с. Черни връх.\r\n*** \r\nОт 11.30 часа в Социалната чайна ще бъде открита сладкарска изложба и благотворителен коледен базар.\r\n*** \r\nОт 11.30 часа в Щаба на Военноморските сили, на ул. „Преслав” № 16, ще бъдат връчени традиционните годишни награди на редакцията на списание “Клуб Океан” за най-добър корабен екипаж, офицер, старшина, матрос и цивилен служител от ВМС.\r\n*** \r\nОт 13.00 часа в зала „Пресцентър“ на Дворец на културата и спорта /вход 3/ ще се състои пресконференция за представяне на актуална информация по повод текущите проекти на „ДКС“ ЕАД.\r\n*** \r\nОт 19.00 часа в зала 1 на Фестивален и конгресен център Варна, ще се проведе празничен Коледен концерт на Представителния духов оркестър на Военноморските сили, организиран съвместно от Община Варна, Военноморските сили и Фестивален и конгресен център Варна.\r\n***\r\nОт 09.00 часа в Голямата зала на Община Велико Търново ще започне сесия на Великотърновския общински съвет. \r\n***\r\nОт 18.00 часа в голямата зала на Община Велико Търново ще започне концерт на ДВГ „Пеещи камбанки“. \r\n***\r\nОт 18.00 часа в театралния салон на НЧ „Надежда 1869“ ще се проведе коледен концерт, съвместно с Общински детски комплекс. \r\n***\r\nОт 19.00 часа в МДТ „К. Кисимов“ ще започне коледният концерт „Искряща Коледа“.\r\n***\r\nОт 10.00 часа в Конферентната зала на Общински съвет-Враца ще се проведе заключителна пресконференция, във връзка с отчитането на дейностите и изпълнението на проект „Подкрепа за включване в пазара на труда на неактивни млади хора от община Враца”. \r\n*** \r\nОт 15.00 часа в Зала 102 на Общината ще бъдат наградени победителите в конкурса \"Моето коледно послание към света\".\r\n*** \r\nОт 18.30 часа в НЧ „Напредък-1869“ ще се състои Коледен концерт на балет „Калина”, Детски вокален състав „MUSIC SOUNDS”  и Вокална формация „Звездица“ при НЧ „Напредък-1869”.\r\n*** \r\nОт 18.00 часа в Спортна зала   „Никола Петров“ ще се проведе Коледен турнир по хандбал под домакинството на ХК „Локомотив”.\r\n***\r\nОт 12.00 часа в ЕК „Стария Добрич“ ще започне празничен концерт на Духов оркестър – Добрич с диригент Стоян Монов.\r\n***\r\nОт 18.00 часа в спортна зала „Добротица“ ще започне Коледен концерт „Дарования - 2017“.\r\n***\r\nОт 18.00 часа в Концертна зала „Добрич“ ще започне коледен концерт на възпитаници на Музикална школа „Доминанта“.\r\n***\r\nОт 18.30 часа в Огледална зала „Нели Божкова“ ще започне концерт на Хор на учителките, Хор „Клементо“ и ученици от СУ „Св. Кл. Охридски“ -„В очакване на Коледа“.\r\n***\r\nОт 19.00 часа в Младежки център – Добрич ще започне Коледен спектакъл „В нощта преди Коледа“ на Детски музикален театър „Дея“ с ръководител Л. Анцаридзе.\r\n***\r\nОт 14.00 часа в сградата на Община Каварна, стая 209 и ще започне търгът, на който Община Каварна  ще продаде автомобил с автографи от световни рок легенди.\r\n***\r\nОт 17.30 часа в Галерията на ул. „Искра“ 4 за трета поредна година Библиотека „Искра“ на специална церемония ще отличи своите най-активни читатели, съмишленици и дарители.\r\n***\r\nОт 13.30 часа в Общинската библиотека „Д-р Иван Богоров“ ще бъдат наградени победителите в конкурса „Моето писмо до Дядо Коледа“.\r\n***\r\nОт 11.00 часа в кабинета на кмета на Община Кюстендил ще се проведе среща с журналисти.  \r\n***\r\nОт 12.00 часа в сладкарница „Шампиони” на спортен клуб „Осогово” ще започне церемонията по награждаване на отличените в класацията „Спортист на годината”. \r\n***\r\nОт 13.00 часа пред Етноцентър „Рубин” ще се проведе коледен базар на занаятчии.\r\n***  \r\nОт 10.30 часа в Окръжният съд в Пазарджик ще се гледа дело срещу настоящия кмет на община Белово Костадин Варев за престъпление по служба и умишлена безстопанственост. \r\n***\r\nОт 13.00 часа в НЧ “ Светлина -1919 г “  ще започне „Бъдни вечер“ с участието на Фолклорна група ”Светлина”.\r\n***\r\nОт 17.00 часа в Общински младежки дом- Мошино ще започне Коледен карнавал на хип-хоп формация \"Dance squad\" и школата по класически балет.\r\n***\r\nОт 18.00 часа в Малкия салон на Двореца на културата ще започне ”Ой, Коледо” - концерт на АНПТ ”Граовска младост” при ОК Дворец на културата с ръководител Венцислав Андонов и ДЮФА”Граовче” при ЦПЛР – ОДК – Перник.\r\n***\r\nОт 18.00 часа в Минна дирекция ще започне празничен концерт на Хор „Добри Христов“, организиран от НЧ „Миньор 2005 г“.\r\n***\r\nОт 10.30 часа ще започне коледно тържество за децата в авиобаза Граф Игнатиево.\r\n***\r\nВ 11.00 часа в Аудиторния комплекс на Медицински университет – Пловдив ще бъде открита изложбата „Донорство и трансплантация – живот през призмата на изкуството“. \r\n***\r\nОт 11.00 часа в пресклуба на БТА в Пловдив на бул. \"Шести септември\" 140 ще се проведе пресконференция на Ловно-рибрарско сдружение \"Съединение 1906\".\r\n***\r\nОт 12.00 часа в Заседателна зала на Община Пловдив ще се състои пресконференция, на която ще бъдат представени резултатите от изпълнението на проекта „Разработване на \"Програма за подобряване на качеството на атмосферния въздух на територията на Община Пловдив\" до момента.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” № 1А. \r\n***\r\nОт 17.00 часа общинският съветник от ГЕРБ Пенчо Малинов ще се срещне с граждани в офиса на партията в район „Източен” на ул. „Коста Паница” №5. \r\n***\r\nОт 17.30 часа общинските съветници от ГЕРБ Петър Попов и Ясен Михайлов ще проведат срещи с граждани в офиса на партията в район „Западен” на ул. ”Царевец” № 9.\r\n***\r\nОт 17.30 часа общинският съветник от ГЕРБ Гошо Къчков ще се срещне с граждани в офиса на партията в район „Северен” на бул. „Марица” №91. \r\n***\r\nОт 10.00 часа Постоянната комисия в областта на социалните дейности ще проведе заседание в Зала 1 на Областна администрация Русе. \r\n*** \r\nОт 19.00 часа в МДТ „К. Кисимов“ ще се проведе Коледен концерт на МДТ „Константин Кисимов“.\r\n*** \r\nОт 11.00 часа в Сесийна зала на община Смолян ще се проведе заседание на Общински съвет – Смолян.\r\n***\r\nОт 13:30 часа в зала 201 на Областна администрация Смолян, областният управител Недялко Славов и представителите на държавни институции и ведомства в региона ще проведат с представителите на местните и национални медии от област Смолян заключителна за 2017-та година пресконференция.\r\n***\r\nОт 15:00 часа в атриума на Областна администрация Смолян ще се проведе традиционното Коледуване.\r\n***\r\nОт 16.30 ч в Звездната зала на Планетариум – Смолян ще бъде представена програмата „Тайният ключ на вселената“.\r\n***\r\nОт 18.00 ч във фоайето на Планетариум – Смолян ще се проведе Коледен концерт с класическа музика и евъргрийни.\r\n***\r\nОт 18.00 ч в НЧ „Орфееви гори – 1870“ – квартал Райково, ще се проведе концерт на школата по пиано с ръководител Людмила Морозова.\r\n***\r\nОт 18.00 ч в зала №1 на Родопския драматичен театър ще се проведе Коледен концерт на Златко Кафеджиев и оркестър „Славяни“.\r\n***\r\nОт 17.00 часа във фоайето на Оперния театър ще започне коледен концерт на вокална група „Кара“ с музикален педагог Маргарита Карагьозова.\r\n***\r\nОт 18.00 часа в Изложбена зала „Байер“ ще се проведе среща с писателя Захари Карабашлиев.\r\n***\r\nОт 19.00 часа в Регионална библиотека „Захарий Княжески“ ще започне коледен концерт на Дамски камерен хор „Библиофония“ и приятели.\r\n***\r\nОт 11.00 часа във фоайето на 11-тия етаж на Община Разград ще се проведе трета поредна церемония по връчване на парични стипендии на деца с изявени дарби от Община Разград за успехи в областта на науката, изкуствата и спорта – 2017.\r\n***\r\nОт 11.00  часа в пресцентъра на областната администрация ще се проведе съвместна пресконференция на директорите на дирекциите “Бюро по труда”, “Инспекция по труда” и “Социално подпомагане”.\r\n***\r\nОт 18.00 часа в залата на ДКТ „Иван Димов” ще започне коледен концерт с участието на Теодоси Спасов, квартет„ Българка джуниър“, Камерния и Народния оркестър на община Хасково.\r\n***\r\nОт 09.00 часа в зала 363 на общината ще се проведе редовно заседание на Общински съвет- Шумен.- отразява Ивелина.\r\n***\r\nОт 11.00 часа в Центъра за ранно детско развитие ще се състои коледно тържество, Дядо Коледа ще раздава подаръци на децата, които посещават центъра. \r\n***\r\nОт 12.30 часа в заседателната зала на ІІ етаж на Терапевтичен блок ще се проведе тържествено заседание на Медицинския съвет на „МБАЛ – Шумен” АД по случай Коледните и Новогодишните празници.\r\n***\r\nОт 17.00 часа в Концертната зала на Младежкия дом ще се състои церемонията по награждаване на най-добрите спортисти и треньори на община Шумен за 2017-та година.\r\n***\r\nОт 11.30 часа, в Градския парк, на сцената до централния фонтан, Общината ще отбележи коледните празници с традиционния фестивал на коледарския буенек. От 12.40 часа започва тържествената Коледна церемония с празничното обръщение на кмета Георги Славов и Рождественското послание на Негово Високопреосвещенство Сливенския митрополит Иоаникий.", "date": "2017.12.21", "title": "Предстоящи събития в страната за 21 декември (Агенция „Фокус“)"}
{"url": "http://www.focus-news.net/news/2017/12/21/2469592/api-shofyorite-da-se-dvizhat-s-povisheno-vnimanie-po-am-lyulin-predi-tunel-golemo-buchino-tunel-3-v-posoka-pernik.html", "text": "Шофьорите да се движат с повишено внимание по АМ \"Люлин\" преди тунел Големо Бучино /тунел 3/ в посока Перник, поради аварирал автобус в аварийната лента. Участъкът е сигнализиран със светлинна сигнализация, съобщават от пресцентъра на Агенция \"Пътна инфраструктура\".", "date": "2017.12.21", "title": "АПИ: Шофьорите да се движат с повишено внимание по АМ \"Люлин\" преди тунел Големо Бучино /тунел 3/ в посока Перник"}
{"url": "http://www.focus-news.net/news/2017/12/21/2469593/the-guardian-britanskiyat-vitsepremier-deymian-griyn-podade-ostavka.html", "text": "Британският вицепремиер Деймиън Грийн подаде оставка, след като призна, че е излъгал за наличието на порнографски изображения в служебния си компютър в Камарата на общините, съобщава вестник The Guardian.\r\nРазследване от кабинета установи, че яростното отричане от страна на Грийн по повод медиен доклад за \"екстремно\" порнографско съдържание на служебния му компютър са \"неточни и подвеждащи\".\r\nОставката му е удар за министър-председателят Тереза Май, която вкара Грийн на Даунинг стрийт, след като загуби мнозинството в парламента след общите избори през юни. Тереза Герова", "date": "2017.12.21", "title": "The Guardian: Британският вицепремиер Деймиън Грийн подаде оставка"}
{"url": "http://www.focus-news.net/news/2017/12/21/2469594/tass-kataluntsite-glasuvat-na-predsrochni-izbori-za-regionalen-parlament.html", "text": "В четвъртък, 21 декември, каталунците гласуват на предсрочни избори за регионален парламент, припомня ТАСС.\r\nВотът бе организиран от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост на 1 октомври тази година. Някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта, което допълнително повишава градуса на напрежението. \r\nИзбирателните секции - над 2,6 хил. - ще бъдат отворени в 9 часа (местно време) и ще останат на разположение за гражданите до 20 часа, след което ще започне преброяването на бюлетините. Право на глас имат 5,5 млн. избиратели, от които 225 хил. живеят зад граница. \r\nСоциологическите проучвания в навечерието на вота дават индикации, че избирателната активност може да бъде рекордна и да превиши 80%. Междинните данни ще бъдат обявени в 13.45 часа (местно време).\r\nЩо се отнася до изхода от гласуването - прогнозите показват разделение в каталунското общество. Тереза Герова", "date": "2017.12.21", "title": "ТАСС: Каталунците гласуват на предсрочни избори за регионален парламент"}
{"url": "http://www.focus-news.net/news/2017/12/21/2469595/prehodniyat-period-na-brekzit-shte-priklyuchi-na-31-dekemvri-2020-godina-obzor.html", "text": "В сряда Европейската комисия съобщи, че преходният период на Брекзит, в рамките на който правилата на ЕС ще важат за Обединеното кралство, трябва да остане в сила до края на 2020 г.\r\n„Преходните разпоредби следва да се прилагат от датата на влизане в сила на споразумението за оттегляне (на Великобритания от ЕС) и не трябва да продължават след 31 декември 2020 г.\", се казва в насоките на ЕК за водене на преговорите с Лондон.\r\nГлавният преговарящ на Съюза по Брекзит Мишел Барние изнесе пресконференция, по време на която обясни естеството на преходния период. Великобритания няма да участва във вземането на решения в Съюза по време на периода, но с нея ще бъде воден диалог. \r\nСъщевременно страната няма да бъде автоматично покрита от действията на близо 750-те търговски договора, включително и от тези за свободна търговия, които Европейският съюз е сключил с други страни. Барние препоръча правителството в Лондон още от сега да започне \"проучвателни преговори\" с трети страни. \r\nСпоред него финализирането на споразумението за излизането на Великобритания от ЕС, основано на съгласието на съгласието на лидерите на ЕС от миналата седмица, трябва „да върви ръка за ръка“ с преходния период. Гой предупреди, че преходният период е „част от подреденото излизане“ и допълни, че споразумението за излизането трябва да бъде приключено до октомври 2018 г. „Но без подредено излизане не може да има и преходен период“, допълни той. \r\nБарние предупреди, че споразумението, постигнато между ЕС и Великобритания, по условията за „развода“ и което трябва да бъде прехвърлено в правен текст, все още е открито за обсъждания.\r\n***", "date": "2017.12.21", "title": "Преходният период на Брекзит ще приключи на 31 декември 2020 година (ОБЗОР)"}
{"url": "http://www.focus-news.net/news/2017/12/21/2469596/vavezhdat-trimesechna-vinetka-ot-dogodina-godishnite-stikerite-shte-sa-validni-ot-datata-na-kupuvaneto-obzor.html", "text": "От 22 декември започва продажбата на винетките за 2018 г. В разпространителската мрежа ще бъдат над 2,1 млн. стикера, от които 900 хил. бр. са годишни за леки автомобили. Поетапно до края на януари по разпространителските пунктове ще бъдат пуснати общо около 4,8 млн. винетки. Това съобщи на брифинг министърът на регионалното развитие и благоустройството Николай Нанков.\r\nНиколай Нанков обърна внимание, че за първи път годишните винетки ще важат от датата на купуването им. Така например, ако шофьор си вземе стикер на 2 март 2018 г. или на 5 май 2018 г., когато тръгва на път за празниците, то той ще важи до 1 март 2019 г. или до 4 май 2019 г. В момента валидността на годишната винетка е до 31 януари независимо от това кога е закупена. \r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. Това ще е последната година, в която се ползват хартиени стикери. С изграждането и въвеждането на тол системата от 2019 г. ще се премине изцяло към електронно таксуване. \r\nЗа първи път от догодина ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. \r\nЦената на тримесечната винетка е определена на принципа на пропорционалността – цената да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това означава, че колкото по-дълъг е периодът на валидност на винетката, толкова цената й е по-изгодна за потребителя. Например при закупуването на годишна винетка от 97 лв. ползването на републиканската мрежа за месец струва 8 лв., а на тримесечната от 54 лв. – 18 лева за месец, което е над два пъти повече. \r\nПри винетките за камиони над 3,5 тона единствената промяна е в цената на дневната винетка, която догодина ще бъде 23 лв., при 21 лв. в момента. \r\nИзмененията са свързани с европейските изисквания в областта на пътното таксуване и Директива 1999/62/ЕО, според която дневната такса е еднаква за всички категории превозни средства. Очаква се увеличението от 2 лв. на дневния стикер да доведе до повишаване на приходите с близо 2,8 млн. лв. Всички тези средства ще бъдат вложени в подобряване на пътната инфраструктура. \r\nКакто всяка година с цел по-висока защита и блокиране на възможността за фалшификация е променено графичното оформление на винетките за 2018 г. Използваните ефекти и защити нямат аналог на пазара. Основата на всички е от специална хартия, върху която са разположени графични и защитни елементи. При изработването на холограмата, която е с три нива на защита, е използвана уникална нанотехнология. Всички стикери имат двойна номерация – пореден и случаен номер, като комбинацията от двата номера също е вид защита. \r\nДо 31 декември т. г. ще има паралелна продажба на винетки за 2017 г. и 2018 г. Това означава, че ако потребител си купи седмична или месечна винетка за 2017 г., например на 31 декември, тя ще бъде валидизирана на 31 декември и ще може да бъде използвана през следващите седем дни или един календарен месец. Годишните стикери за 2017 г. за всички видове превозни средства са валидни до 31 януари 2018 г. \r\nЦените на винетните такси през 2018 г. са: \r\nКатегория 1 (Евро 0, І, ІІ) - дневна 23 лв., седмична 87 лв., месечна 174 лв., годишна 1743 лв.\r\nКатегория 1 (Евро ІІІ, ІV, V, ЕЕV и по-висока) - дневна 23 лв., седмична 64 лв., месечна 134 лв., годишна 1340 лв.\r\nКатегория 2 (Евро 0, І, ІІ) - дневна 23 лв., седмична 53 лв., месечна 105 лв., годишна 1050 лв.\r\nКатегория 2 (Евро ІІІ, ІV, V, ЕЕV и по-висока) - дневна 23 лв., седмична 40 лв., месечна 80 лв., годишна 808 лв.\r\nКатегория 3 - седмична 15 лв., месечна 30 лв., тримесечна - 54 лв.,годишна 97 лв.\r\nВ категория 3 са леките автомобили и превозните средства до 3,5 т, а в категория 1 и 2 са тежкотоварните камиони и автобусите. \r\nРегионалният министър съобщи, че ремонтите по републиканската пътна мрежа приключват на 21 декември, така че да се осигури нормалното преминаване по всички пътни артерии. Отново над 3000 снегопочистващи машини ще бъдат в готовност при необходимост да се включат в пътното почистване, каза още министърът и напомни, че информация за състоянието на пътищата се подава предварително от Агенция „Пътна инфраструктура“.", "date": "2017.12.21", "title": "Въвеждат тримесечна винетка от догодина, годишните стикерите ще са валидни от датата на купуването (ОБЗОР)"}
{"url": "http://www.focus-news.net/news/2017/12/21/2469597/parlamentat-prie-na-vtoro-chetene-antikoruptsionniya-zakon-obzor.html", "text": "Парламентът окончателно прие Антикорупционния закон на управляващите. От БСП изготвиха алтернативен антикорупционен закон, който беше отхвърлен на първо четене. Още преди антикорупционният закон да бъде приет, президентът Румен Радев обяви, че ще го върне за ново обсъждане. Според него законът няма да разкрива корупционни схеми и модели, а ще се стреми да възстановява справедливостта в обществото чрез отнемане на незаконно придобито имущество, без да акцентира на наказателното преследване. „Инструментите, с които ще борим корупцията в този закон, са неефективни. Той не удря и по корумпиращите, те пак ще захранват корупция. В същото време той може да бъде използван и като бухалка за разправяне с неудобните“, изтъкна Румен Радев.\r\nПарламентът реши антикорупционният орган да бъде Комисията за противодействие на корупцията и за отнемане на незаконно придобито имущество с мандат от 6 години. Ще се състои от петима членове –председател, зам.-председател и трима членове. Председателят на комисията ще се избира от Народното събрание по предложение на депутатите. Зам.-председателят и членовете също ще се избират от парламента, по предложение на председателя. \r\nНародното събрание ще осъществява контрола върху дейността на Комисията, а членовете й ще бъдат задължени при покана да се явят в парламента, за да предоставят информация. Комисията ежегодно до 31 март ще представя в парламента доклад от дейността си. В същия срок докладът ще се предоставя и на президента, и на Министерски съвет, ще се публикува и на интернет страницата на Комисията.\r\nЧленовете на антикорупционния орган ще пътуват безплатно в градския транспорт, а трудът им ще се зачита за първа категория. Те ще се застраховат при злополука и със застраховка „Живот“ за сметка на държавния бюджет. При встъпването си в длъжност ще подписват декларация, че няма да разгласяват информация.\r\nДепутатите решиха председателят на антикорупционния орган да получава 90% от заплатата на този на Народното събрание. Заместник-председателят ще получават възнаграждение в размер 90% от това на председателя му. Останалите членове на Комисията ще получават 80% от възнаграждението на председателя. \r\nСпоред закона корупция е налице, когато лице на висша публична длъжност злоупотребява с власт, нарушава или не изпълнява служебни задължения с цел пряко или косвено извличане на материална или нематериална облага.\r\nПротиводействието на корупцията ще се осъществява чрез деклариране на имуществото и интересите на лицата на висша публична длъжност, и на свързаните с тях лица; публичен достъп до декларациите, проверка на имущественото състояние. Производството по отнемане на незаконно придобито имущество ще се провежда независимо от наказателното производство срещу проверяваното лице и свързаните с него лица. \r\nПарламентът реши предсрочно освобождаване на член на Комисията да може да започне и по искане на една пета от народните представители, в това число и от страна на опозицията. \r\nСпоред закона при установяване на конфликт на интереси лицата няма да могат да заемат публична длъжност за 1 година. Самоличността на подалите сигнали няма да се разкрива, а в особени случаи да може да се потърси съдействие на МВР за допълнителни мерки за защитата им. Ако лицето, подало сигнал, е уволнено или преследвано ще има право на обезщетение. Производството за установяване на конфликт на интереси ще се образува в срок до 6 месеца от откриването на нарушението, но не по-късно от 3 години от извършването му.\r\nАнтикорупционният орган ще може да внася искове за отнемане на незаконно придобитото имущество. Ще може да прави и искания за използване на специални разузнавателни средства (СРС).\r\nБиляна ИВАНОВА", "date": "2017.12.21", "title": "Парламентът прие на второ четене Антикорупционния закон (ОБЗОР)"}
{"url": "http://www.focus-news.net/news/2017/12/21/2469598/aleksandar-vuchich-izvadi-ruskata-karta-v-dialoga-belgrad-prishtina-obzor.html", "text": "След като по-рано тази година президентът на Косово Хашим Тачи настоя САЩ да се включат в преговорите за нормализиране на двустранните отношения между Белград и Прищина, сръбският държавен глава Александър Вучич извади руската карта. В рамките на официално посещение в Москва Вучич увери от името на руския си колега Владимир Путин, че Руската федерация има готовност да се включи в диалога Белград-Прищина, воден под егидата на ЕС, ако форматът бъде разширен и в него се включи Вашингтон.\r\n„Постигнахме един вид договор, в случай че има опити и намерения да бъде разширен форматът на участници и посредниците в диалога между Белград и Прищина, и ако американците искат да станат част от този формат. Попитахме дали можем да кажем, че от наша страна би се присъединила Руската федерация; Путин отговори утвърдително“, заяви сръбският президент.\r\nВучич, който бе на официално посещение в Москва, подчерта, че ако албанците настояват в преговорите да се включат САЩ, то сръбската страна ще изисква в тях да участва и Русия.\r\n„Би било напълно логично за нас, защото Русия не признава едностранно обявената независимост на Косово. Ние просто искаме равноправна основа по този въпрос“, обясни Вучич, като обясни, че до този момент въпросът не е повдиган, тъй като руските власти не са давали „зелена светлина“.\r\n„Вече можем да говорим за това“, увери сръбският президент. \r\nСлед срещата с Вучич лидерът на Кремъл Владимир Путин на свой ред подчерта, че Москва ще подкрепи всяко взаимноприемливо решение на ситуацията в Косово, постигнато между Белград и Прищина. „Що се касае до Косово, изхождаме от това, че ситуацията там трябва да бъде разрешена по политически път, на основата на диалог между страните и в съответствие с резолюцията на Съвета за сигурност на ООН 1244“, заяви Путин.\r\nПо повод „текущото положение на нещата на Балканите“, бе уточнено: „Русия е заинтересована от стабилизация на обстановката в този регион и в развиването на взаимноизгодни връзки с всички балкански страни“.\r\nПрез септември, в рамките на среща с американския вицепрезидент Майкъл Пенс във Вашингтон, държавният глава на Косово Хашим Тачи поиска от САЩ да се включат директно в диалога между Белград и Прищина за нормализиране на двустранните отношения. „Прякото участие на САЩ в него е от решаващо значение за постигането на окончателно споразумение, приемливо за двете страни“, бе коментарът, който Тачи направи в рамките на посещението си във Вашингтон. \r\nИзявлението му, направено в интервю за сръбска медия, предизвикаха истинска буря в Белград. Не е възможно в диалога между Белград и Прищина да бъде включена трета страна и да бъде внесена промяна в рамката на преговорите, бе категоричният коментар, направен по-рано от министъра на външните работи на Сърбия Ивица Дачич.\r\nВ създалата се ситуация тогава се намеси и Брюксел. Всяка промяна на формата на диалога между Белград и Прищина – включително присъединяване на САЩ към него, трябва да бъде подкрепена от двете страни, припомниха от ЕС.", "date": "2017.12.21", "title": "Александър Вучич извади руската карта в диалога Белград-Прищина (ОБЗОР)"}
{"url": "http://www.focus-news.net/news/2017/12/21/2469599/zasilvat-merkite-za-sigurnost-v-praznichnite-dni-obzor.html", "text": "След заседание на МС, Министерствата на вътрешните работи, на транспорта и на регионалното развитие и благоустройство обединяват усилията си в осъществяването на всеобхватен контрол по време на предстоящите празници.  Пред журналисти на пресконференция вътрешният министър Валентин Радев заяви, че по всички пътища в цялата страна ще има засилено полицейско присъствие, както и около всички големи търговски центрове. Радев уточни, че целта е да се предотвратят тежките пътни инциденти. В пресконференцията участваха още министрите на транспорта и на регионалното развитие и благоустройство Ивайло Московски и Николай Нанков, както и столичният кмет Йорданка Фандъкова. \r\nРадев поясни, че навсякъде по магистралите ще се движат патрули с пуснати светлини. По думите му превантивно ще се спират тези шофьори, които са превишили скоростта. „Ще се извършват максимално много проверки, за да не се допусне граждани, употребили алкохол или наркотични вещества да управляват превозни средства\", уточни вътрешният министър. Той обясни, че планираният контрол показва загрижеността на институциите. Предвидени са и сериозни мерки за сигурност по време на новогодишния концерт на столичния площад \"Александър Батенберг\", където дежурни полицейски екипи ще следят за недопускане на евентуални нередности.\r\nОсигурено е взаимодействието на екипите на АПИ и Пътна полиция. Взети са и превантивни мерки, като ИА \"Автомобилна администрация\" ще проверява транспортни фирми, основно за автобусни превози. Във всяка област ще има минимум по един екип, който ще дава дежурства. Анализирани са конкретни точки, където се очаква да е по -рисков трафикът, като там ще има мобилни екипи.  Транспортният министър Ивайло Московски информира, че зачестяват инцидентите с нерегламентирано преминаване през жп прелези при включена сигнализация. Той определи това като безумие и посочи, че така шофьорите на автомобилите рискуват човешки живот.\r\nОт своя страна регионалният министър Николай Нанков допълни, че на 21-и приключват всички ремонти в страната, за да бъде осигурено по-спокойно придвижване по празниците. Той увери, че работят в тясна връзка с НИМХ и в случай на прогнозни данни за влошаване на метеорологичната обстановка, АПИ е ангажирана с подаване на редовна информация за състоянието на пътищата. Над 3000 машини ще са в готовност при нужда за почистване. Нанков съобщи също, че от петък започва продажбата на новите винетни стикери, като ще има такива и за три месеца. Всички винетки ще важат от датата на закупуването им. Транспортният министър анонсира, че се работи по промени, които да гарантират безопасността поне на средно европейско ниво, а след празниците ще има нормативна база за дейността на автосервизите.\r\nТримата министри обобщиха, че основната задача на екипната работа е опазването на човешкия живот.", "date": "2017.12.21", "title": "Засилват мерките за сигурност в празничните дни (ОБЗОР)"}
{"url": "http://www.focus-news.net/news/2017/12/21/2469600/ek-predpriema-bezpretsedentni-deystviya-v-zashtita-na-nezavisimoto-pravosadie-v-polsha-obzor.html", "text": "След двугодишен спор с Полша, в сряда, 20 декември, Европейската комисия прие заключение, че съществува очевиден риск от тежко нарушение на върховенството на закона в страната, и препоръча на Съвета на ЕС да приеме решение съгласно член 7 (параграф 1) от Договора за ЕС. Той предвижда механизъм, при който с мнозинство от четири пети членовете на Съвета могат да констатират очевиден риск от тежко нарушение от държава членка на общите ценности, посочени в член 2 от Договора, и да отправят официално предупреждение към Полша от името на ЕС. Приетата в сряда препоръка допълва предишните три от юли 2017г. и юли и декември 2016 г., и се отнася до липсата на независим и легитимен конституционен контрол в Полша. \r\n„Взехме решението за задействане на член 7 с тежко сърце. Но фактите не ни оставиха никакъв друг избор“, заяви заместник-председателят на ЕК Франс Тимерманс. Нидерландският политик отбеляза, че изпълнителният орган на ЕС е бил близо до задействането на член 7 срещу Полша още през месец юли. „Положението оттогава насам не е подобрило, а се е влошило“, подчерта Тимерманс.\r\nСъгласно думите му, 13 от законите, приети в Полша през последните две години, създават ситуация, при която правителството „може систематично да се намесва политически в състава, правомощията, администрацията и функционирането\" на съдебните органи. Същевременно той подчерта, че ЕК има готовност да преразгледа решението си, в случай че правителството във Варшава въведе промените в областта на върховенството на закона, препоръчани от Брюксел.\r\nВ прессъобщението от ЕК бе пояснено, че действието е продиктувано с цел защита на върховенството на закона. „Правосъдните реформи в Полша доведоха до това, че съдебната система в страната е под политически контрол на управляващото мнозинство. Когато няма съдебна независимост, възникват сериозни опасения за ефективното прилагане на законодателството на ЕС – от защитата на инвестициите до взаимното признаване на съдебни решения в сферата на попечителството над деца или изпълнението на Европейски заповеди за арест“.\r\nСъщевременно Комисията продължи следваща фаза на друга, стандартна процедура срещу Полша за установяване на нарушение въз основа на правото на ЕС. Става дума за обнародвания полски Закон за организация на общите съдилища, заради който сега е сезиран Съдът на ЕС. \r\nВъншният министър на Полша Витолд Вашчиковски заяви по-рано в сряда, че Полша „прокарва [законни] решения, които вече съществуват в много държави-членки на ЕС\".\r\n„Не сме съгласни с двойните стандарти - в други европейски държави, т.нар. стари демокрации, тези решения може да съществуват, докато в Полша, която е нова демокрация, тези решение не се приемат от органите на ЕС“, допълни първият дипломат на Варшава.\r\nСлед обявяване на решението на ЕК, Варшава определи като „политическа\" стъпката на ЕС за започване на безпрецедентно производство срещу Варшава. „Полша изразява съжаление за започването от страна на ЕК на процедурата, предвидена в член 7, която е по същество политическа, а не правна\", бе казано в изявление на полското външно министерство, в което се допълва, че действията на Брюксел подкопават „взаимното доверие“.\r\nВ следващите дни обаче се очаква полският президент Анджей Дуда да утвърди нови промени в закона, които включват намаляване на пенсионната възраст на съдиите от 70 до 65 години. Това може да доведе до незабавното отстраняване на около 40 процента от състава на Върховния съд.\r\nПредприетата от ЕК стъпка не означава, че ще бъдат наложени санкции на Полша. За такива е необходима единодушна подкрепа от държавите от Общността, а Унгария вече заяви, че няма да подкрепи решението. На свой ред лидерите на Франция и Германия увериха, че ще застанат зад решението на ЕК. „Ако се стигне до решение, то ние ще го подкрепим“, заяви по-рано в сряда говорителят на правителството на ФРГ Щефан Зайберт пред журналисти.", "date": "2017.12.21", "title": "ЕК предприема безпрецедентни действия в защита на независимото правосъдие в Полша (ОБЗОР)"}
{"url": "http://www.focus-news.net/news/2017/12/21/2469601/donald-tramp-otbelyaza-pobeda-sled-kato-kamarata-na-predstavitelite-prie-predlozhenite-ot-nego-danachni-reformi-obzor.html", "text": "Камарата на представителите (долната на Конгреса) на САЩ даде окончателното си одобрение на закона за данъчните реформи, предавайки на президента Доналд Тръмп неговата първа важна законодателна победа, откакто е в Белия дом. Камарата на представителите  прие плана за реформи на сума от 1,5 трилиона долара, гласувайки най-вече по партийни линии – 224 конгресмена срещу 201 при повторно гласуване, проведено по процедурни причини само часове, след  като законопроектът бе приет от Сената.\r\n\"Направихме Америка отново велика. Счупихме всички реформи\", заяви Тръмп и благодари на републиканците в Конгреса, че са провели определеното от него \"най-голямо намаляване на данъците в историята на страната\". „Данъчните облекчения са толкова големи и значими и въпреки това фалшивите новини работят извънредно, за да повтарят думите на своите приятели, победените демократи и само петнят“, заяви Тръмп от профила си в социалната мрежа „Туитър“. „Това е случай, в който резултатите ще говорят за себе си, при това съвсем скоро“, допълни той. \r\nНа свой ред председателят на Камарата на представителите Пол Райън заяви, че \"прекрасното президентско водачество на Тръмп\" е  причината за успеха на амбициозния план за данъчни реформи. \r\nОчаква се одобреният закон да достигне до бюрото на Тръмп в следващите дни за ратификация. Той по-рано заяви, че данъчните реформи ще са „голям и прекрасен коледен подарък“ за американския народ. Белият дом очаква от Конгреса скоро да се откаже от правилото, според което може да предизвика намаляване на бюджетните разходи в сфери като здравеопазването и земеделието, за да се покрие цената на наскоро приетите реформи в данъчната система.", "date": "2017.12.21", "title": "Доналд Тръмп отбеляза победа, след като Камарата на представителите прие предложените от него данъчни реформи (ОБЗОР)"}
{"url": "http://www.focus-news.net/news/2017/12/21/2469602/zhalba-na-ukrainska-darzhavna-kompaniya-blokira-porachkata-za-remonta-na-iztrebitelite-ni-mig-29-obzor.html", "text": "На 19 декември украинската държавна компания „Укроборонпром“ от холдинг „Украинмаш“ е внесла жалба в Комисията за защита на конкуренцията срещу решението на Министерство на отбраната от 6 декември 2017 г. за поддръжка на бойните самолети МиГ-29. В резултат на жалбата процедурата се блокира, а от военното министерство обясниха, че на практика се прекъсва поддръжката на бойната ни авиация. \r\nСъгласно това решение се е осигурявала поддръжката на 15 изтребители МиГ-29 за срок от 4 г., срещу сума 82 млн. лв. Министерството на отбраната е избрало процедура на пряко договаряне с РСК „МиГ“, защото руското дружество единствено притежава лиценз, произвежда оригинални резервни части и разполага със способности да ремонтира и удължава експлоатацията на изтребителите МиГ-29. Предвидените средства се връщат в държавния бюджет като ще бъдат необходими минимум 3 - 4 месеца за осигуряване на нови средства за ремонт и поддръжка на българските бойни самолети. \r\nПо време на брифинг в Министерството на отбраната министър Красимир Каракачанов обясни, че жалбата е внесена без платена такса, което според него подсказва, че единствената цел е блокиране на процедурата. Той определи действията на украинската държавна компания като „опит за саботаж срещу решението на Министерство на отбраната да ремонтира своите самолети директно, с договор за пряко договаряне с „РСК-МиГ”. „Ние искахме да сключим договор с фирмата-производител, която единствено е лицензирана за поддръжка и ремонт на собствените си самолети, които е произвела”, аргументира се Каракачанов и подчерта, че компанията „Укроборонпром“, въпреки че обжалва, няма лиценз и способност да извърши ремонта.\r\nПроцедурата изисква Комисията в тридневен срок да поиска попълване на празнотите в жалбата, което означава, че може тя да заседава най-рано на 28 декември, но дори и да я отхвърли, може да последва обжалване във ВАС. \r\nКаракачанов припомни, че същата украинска компания преди няколко месеца е обжалвала и договора за ремонт на хеликоптера Ми-17, като е спряла процедурата по същия начин и  призова за промени в Закона за обществените пръчки. „Не е нормално баба Пенка или който и да било, да атакува сделки, свързани с отбранителните способности на Българската армия и по този начин да забавя процесите, като ни вкарва в ситуация на невъзможност в даден момент да изпълняваме своите задължения“, аргументира се военният министър. На въпрос, дали ще поиска от Министерството на външните работи да предприеме ответни действия, след като украинската компания е държавна, Каракачанов отговори: „Аз бях уведомил украинския посланик за моята информация още в събота, тъй като информацията я имаме от миналия петък, късно вечерта. Разговарях с него по телефона. Вчера имах среща с него и неговото становище беше, че това не е политика на украинското правителство, а е частна работа на една форма, макар и държавна”.\r\nПо-рано през деня, по време правителственото заседание, министърът на отбраната Красимир Каракачанов обяви, че е депозирано писмо в Министерство на отбраната, с което МТГ „Делфин“ съобщава, че се оттегля от преговорите и подписването на договора за реализация на инвестиционен проект „Придобиване на многофункционален модулен патрулен кораб“. Като основен мотив за оттегляне „Делфин“ сочи реално намалената с 20% стойност на проекта за инвестиционен разход заради въведения от 1 януари 2017 г. ДДС върху всички военни сделки. Още тогава е известно, че в резултат на това решение на Народното събрание сума от 820 млн. лв., реално се намалява със 164 млн. лв. \r\nИван ЛАЗАРОВ", "date": "2017.12.21", "title": "Жалба на украинска държавна компания блокира поръчката за ремонта на изтребителите ни МиГ-29 (ОБЗОР)"}
{"url": "http://www.focus-news.net/news/2017/12/21/2469603/balgariya-shte-polozhi-vsichki-usiliya-izgradenoto-doverie-mezhdu-sluzhbite-ni-za-sigurnost-i-tezi-na-velikobritaniya-da-se-zapazi-i-sled-brekzit-obzor.html", "text": "България ще положи всички усилия изграденото доверие между службите ни за сигурност с Великобритания да се запази и след Брекзит. Това коментира премиерът Бойко Борисов по време на публична дискусия на високо ниво, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\". Министър-председателят заяви, че по тази тема ще направи всичко възможно, тъй като според него в сферата на сигурността не можем да си позволим разединение. Премиерът Борисов припомни, че преди повече от десетилетия във време, в което Европол почти не е искал да контактува с България, са положени усилия да се затвърди доверието, да започне да се обменя информация, да се осъществяват съвместни операции. Борисов коментира и темата за Западни Балкани. \"Влиянието, контактите, агентурата, ако щете, които има Британия в региона, трябва да бъдат в услуга на всички, както досега. По всички теми. За радост с Тереза Мей имаме пълно разбиране по темата, че Западните Балкани и въобще на Балканите трябва много активно да се помогне от ЕС. Дори след Брекзит, Великобритания си запазва желанието да работим съвместно да работим по придвижването на темата Балкани в посока Европа“, коментира министър-председателят. Заместник-председателят на ГЕРБ и председател на парламентарната група на партията Цветан Цветанов допълни, че по темата сигурност винаги управляващи и опозиция трябва да говорят на един език, а в ЕС всички държави го правят. Директорът на Европол Роб Уейнрайт посочи, че България активно подкрепя Европол в борбата с различни видове престъпления. Според него е тясно сътрудничеството между българските и британските правоохранителни органи. Той поясни, че всички държави помагат дейността на Европол. Посланикът на Великобритания в България н. пр.  Ема Хопкинс от своя страна коментира, че ангажиментът на Обединеното кралство към сигурността на Европа е безусловен. По време на дискусията бе коментирано, че е много е важно след Брекзит да имаме европейска перспектива за сътрудничество, както и че дигиталната среда позволява на престъпниците да работят по начин, който по-рано не би бил възможен. На събитието присъстваха още главният прокурор Сотир Цацаров, вътрешният министър Валентин Радев, Алекс Елис - генерален директор в британското Министерство за излизане от ЕС и Иън Кръкстън, заместник-директор Международно разузнаване на британската Национална агенция за борба с престъпността. \r\nДеница КИТАНОВА", "date": "2017.12.21", "title": "България ще положи всички усилия изграденото доверие между службите ни за сигурност и тези на Великобритания да се запази и след Брекзит (ОБЗОР)"}
{"url": "http://www.focus-news.net/news/2017/12/21/2469604/balgariya-komentari-v-svetovnite-medii-agentsiya-fokus.html", "text": "Парламентът на България прие закон срещу корупцията под натиска на Европейския съюз заради това, че не успява да преследва провинилите се длъжностни лица, но президентът на страната Румен Радев е на мнение, че законопроектът не е подходящ за целта си и заяви, че ще наложи вето, предава  Reuters.\r\nЕвропейската комисия няколко пъти разкритикува България заради това, че не успява да преследва и осъди замесените в корупция длъжностни лица и че не е постигнала достатъчен прогрес в справянето с корупцията и организираната престъпност. \r\n„Законът отговаря на желанията на българските граждани и на ЕК“, заяви Цветан Цветанов, председател на парламентарната група на управляващата в страната партия ГЕРБ. Същевременно анализаторите са загрижени, че проектозаконът няма да позволи достатъчни разследвания на корупционните мрежи. Управлението на специалния отдел за борбата срещу корупцията, предвиден от закона може да бъде назначено от парламента, което според политолозите може да ограничи неговата безпристрастност.\r\nСпоред Радев новата институция, която трябва да разследва лицата, заемащи висши държавни позиции, както и активи и конфликта на интереси, може да не бъде достатъчно независима и може да се използва от тези, които са на власт да преследват опонентите си.\r\n„Инструментите, предвидени от закона, са неефективни“, заяви Радев. „Той няма да нанесе удар по тези, които подхранват корупцията и може да се използва като оръжие срещу неудобните“, допълни той и заяви, че ще наложи вето. \r\nПрезидентът, министър-председателят и депутатите могат да станат цел на разследване, както и общинските власти, директорите на болниците и директорите на митниците. Новият закон се фокусира върху подобряването на контрола върху силите на реда.\r\n***\r\nГърция и България доминират европейските столици за посрещането на новата, 2018 година заради изгодните цените на пакетите. Освен двете държави, най-атрактивни дестинации за туристите са Истанбул, Виена, Прага и Милано, отбелязва македонската електронна медия Skojeinfo.mk.\r\nЦените на новогодишните оферти в България варират между 100 и 150 евро за пакет от три нощувки, докато в Гърция, в зависимост дали престоят е за две или три вечери, цените са от 75 до 125 евро. Онези, които изберат да посрещнат Нова година в някоя от европейските столици, ще трябва да отделят сума между 150 и 350 евро, в зависимост от дестинацията, броят на нощувките и допълнителните услуги, включени в офертата. Най-евтини са предложенията за Истанбул и Букурещ, следвани от тези за Виена, Прага и Милано, а най-скъпи - за Малта и Дубай, цените за които достигат до 600 евро, предава Радио „Фокус“ в рубриката „Балкански туристически часовник“. \r\nСпоред данни от туристическите агенции, интересът към европейските дестинации за посрещане на Нова година е намалял значително през последните години за сметка на резервациите в България и Гърция, които предлагат далеч по-ниски цени на пакетите.\r\nЩо се отнася до Македония - повечето от гражданите ще отпразнуват Новогодишните празници в родината си - част от тях в домовете си, а друга - в ресторантите или по площадите в различните градове. Охрид, Струга и Мавроро и тази година са водещи дестинации за македонците, които избират да прекарат почивните дни около Нова година извън домовете си. За посрещането на празника в ресторантите македонците ще плащат от 1500 до 3000 денара (или 47-95 лева).\r\nПредседателят на комисията по външни работи на парламента на Турция Волкан Бозгър изрази надежда, че България, докато държи ротационното председателство в ЕС, ще играе важна роля в процеса по присъединяване на страната му в Съюза, предава  Anadolu Agency.\r\n„Сигурни сме, че нашият съсед и приятел България ще играе важна роля в процеса по присъединяване на Турция към ЕС“, заяви Бозгър по време на среща с българския посланик в Анкара Надежда Неински. Той също така посочи задълбочаващите се икономически отношения между двете страни. \r\nТурция е страна-кандидат член на ЕС от 1987 г. насам, като преговорите за присъединяването ѝ започнаха през 2005 г. Въпреки това те в момента са в застой, заради възраженията от страна на Кипър и съпротивата на Германия и на Франция.\r\n***\r\nСръбският град Ниш ще посрещне повече от три хиляди туристи за Новогодишните празници, като вероятно около 70 % от тях ще бъдат гости от чужбина, предимно от България, предава телевизионният канал N1. \r\nСъгласно думите на директора на Туристическата организация на Ниш - Урош Парлич, нощувките в хотелите вече са разпродадени, но места все още може да бъдат намерени в някои от по-малките хостели или къщи за гости. Резервирани са и почти всички маси в заведенията за новогодишната нощ.  \r\nПарлич подчерта, че българите са традиционни гости на града за празниците, но същевременно допълни, че за посрещането на 2018 г. има множество резервации от Гърция.  \r\nНиш привлича чуждестранни туристи предимно с отличната храна и музика, но и заради липса на забрана за тютюнопушене в заведенията, обясняват представители на бранша. Според Зорислав Станкович, собственик на заведение в Ниш, българите споделят, че храната в Сърбия е много по-вкусна и евтина, отколкото в родината им. Той уверява, че цените в заведенията за Новогодишните празници не са се променили през последните няколко години и варират между 40 и 60 евро на човек.  \r\nСобственикът на един от най-големите хотели в Ниш Иван Спачич обяснява, че интересът на гостите от чужбина към Ниш през настоящата година е значително по-голям, в сравнение с предходната 2016 година. Спасич се хвали, че още през месец май са били разпродадени всички стаи в хотела за новогодишната нощ, а вече дори е получил запитване от България за резервации за посрещане на 2019 година, предава Радио „Фокус“ в рубриката „Балкански туристически часовник“.\r\nСобствениците на по-малки хотели и апартаменти са успели да продадат всички оферти за настаняване много по-бързо, отколкото през предходните години, допълва Спасич. При това цените за нощувка в Ниш не са се променили - те остават на нива от около 50 евро и са близо 40% по-евтини от настаняване в Белград.  \r\nСпасич е категоричен, че работата на летището и увеличаването на броя на полетите са допринесли за развитието на туристическия отрасъл в региона. Ниш обаче се нуждае от предприемане на стъпки за привличане на посетители през цялата година, а не само за Новогодишните празници, уверен е Спасич.\r\n***\r\nПравителството в Скопие разгледа и утвърди проектозакона за ратификация на Договора за приятелство, добросъседство и сътрудничество между Република Македония и Република България, предава скопският телевизионен канал A1 On reported.\r\nКакто става ясно от разпространеното прессъобщение, проектозаконът ще бъде представен пред Събранието на Република Македония. \r\nДокументът бе подписан на 1 август 2017 г. от министър-председателите на двете страни – Бойко Борисов и Зоран Заев.\r\n***", "date": "2017.12.21", "title": "България – коментари в световните медии (Агенция „Фокус“)"}
{"url": "http://www.focus-news.net/news/2017/12/21/2469605/afp-voenni-na-seul-proizvedoha-predupreditelni-izstreli-sreshtu-severnokoreyski-voynitsi.html", "text": "Военнослужещи на Южна Корея изстреляха около 20 предупредителни изстрели срещу силите на Пхенян, след като в четвъртък един от техните войници избяга, предава AFP, като се позовава на съобщение от Министерството на отбраната в Сеул.\r\nГраничните служители на Пхенян издирваха мъжа, който по-рано прекоси демилитаризираната зона в условията на гъста мъгла, за да избяга в Южна Корея, заяви говорител на военното министерство пред агенцията.\r\nТова е втори случай на бягство на севернокорейски войник, след като на 13 ноември военнослужещ на Пхенян успя да премине в Южна Корея..Тереза Герова", "date": "2017.12.21", "title": "AFP: Военни на Сеул произведоха предупредителни изстрели срещу севернокорейски войници"}
{"url": "http://www.focus-news.net/news/2017/12/21/2469606/a.html", "text": "Температурите са в интервала от – 15° до + 2°. Времето над страната е предимно облачно. Слаб вятър духа в областите Добрич, Кюстендил, Русе, Смолян и Шумен. Пътните настилки в страната са предимно сухи, на места влажни, а по усойните и планински райони – частично заледени и обработени. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Превала” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Превала” – отворен за всички МПС;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на тепубликанската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента в посока Радомир – Перник до 31.01.2018 г. и е регулирано с пътни знаци. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.\r\nІV.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 21.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 21.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 21.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 21.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 21.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 21.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 21.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване до 21.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът II-37: Временно движението по път II-37 Батак – Доспат е ограничено за МПС над 12 т с ремаркета и полуремаркета, поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път II-37 Батак – Доспат е ограничено за МПС над 12 т с ремаркета и полуремаркета, поради снегопочистване.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.21", "title": "Актуална пътна обстановка"}
{"url": "http://www.focus-news.net/news/2017/12/21/2469607/predstoyashti-sabitiya-v-stranata-za-21-dekemvri-agentsiya-fokus.html", "text": "***\r\n От 09.00 часа ще се проведе редовното пленарно заседание на Народното събрание. \r\n***\r\nОт 09.30 часа 16-и състав на Специализирания наказателен съд ще заседава по делото срещу Славчо З. за кумулиране на наказанията.\r\n***\r\nОт 09.30 часа 25-и състав на Софийски градски съд ще заседава по делото срещу Петко Еленков (обвинен, че като охранител е убил 16-годишно момче – чл.115-118 НК).\r\n***\r\nОт 10.00 часа ще започне заседанието на Столичния общински съвет. \r\n***\r\nОт 10.00 часа, във фоайето на МВР главният прокурор – г-н Сотир Цацаров и министрите - Валентин Радев и Николай Нанков ще дадат брифинг  във връзка със зачестилите пътно - транспортни произшествия на пешеходни пътеки и възложените проверки за изправността им. \r\n***\r\nОт 10.00 часа в конферентната зала на административната сграда на Министерството на отбраната на бул. „Ген. Тотлебен” № 34 ще се проведе традиционната видеоконферентна връзка с националните командири на българските военни контингенти зад граница. \r\n***\r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група с цел избягване плащане на данъчни задължения в големи размери.\r\n***\r\nОт 10.00 часа 9-и състав на Специализирания наказателен съд ще заседава по делото срещу Йосиф Й., Ивайло С. и др., на които са повдигнати обвинения за организиране и ръководене на организирана престъпна група с цел придобиване и държане на наркотични вещества.\r\n***\r\nОт 10.00 часа 15-и състав на Специализирания наказателен съд ще заседава по делото срещу Петър Т., Ивайло Стоянов и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 14-и състав на Специализирания наказателен съд ще заседава по делото срещу Валентин К. и Кирил Й., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа в Областен информационен център ще се проведе работна среща, по време на която ще бъдат представени процедурите, които ще се отварят за кандидатстване през 2018 г. по програмите, съфинансирани от Европейските структурни и инвестиционни фондове.\r\n***\r\nОт 11.00 часа 5-и състав на Софийски градски съд ще заседава по делото срещу Ирена Иванова (съдия от Белоградчик) и др. (престъпление по служба).\r\n***\r\nОт 12.00 часа в Пресклуба на БТА ще се проведе извънредна пресконференция на Българския фармацевтичен съюз на тема: „Предпоставки за влошаване на лекарствоснабдяването по празниците и рисковете за 2018 година“. \r\n***\r\nОт 13.00 часа, в заседателната зала на вътрешното ведомство, ще се проведе пресконференция по повод професионалния празник на ГД „Гранична полиция“ ще се проведе на 21 декември. \r\n***\r\nОт 13.00 часа 11-и състав на Специализирания наказателен съд ще заседава по делото срещу Галин М. за кумулиране на наказанията.\r\n***\r\nОт 13.30 часа 11-и състав на Специализирания наказателен съд ще заседава по делото срещу\r\nИван Д. и Милкана В., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Регионалния исторически музей – София (пл. „Бански” №1, централно фоайе) доц. д-р Тодор Чобанов, заместник-кмет на Столична община, ще връчи дарение от книги на библиотеки на столични училища, както и на Столична библиотека и филиалите й, библиотеката на Дом на културата „Искър” и на Детската творческа лаборатория към Регионален исторически музей - София.\r\n***\r\nОт 14.00 часа 11-и състав на Специализирания наказателен съд ще заседава по делото срещу\r\nАндрей З., Костадин Г. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Съюза на българските журналисти ще започне тържество за награждаване на отличените участници в конкурса \"Слава във висините Богу и на земята мир, между човеците благоволение!\" , посветен на Рождество Христово.\r\n***\r\nОт 15.00 часа 7-и състав на Специализирания наказателен съд ще заседава по делото срещу Борислав А., Георги Р. и др., на които са повдигнати обвинения за незаконно превеждане през граница.\r\n***\r\nОт 11.00 часа в Националния пресклуб на БТА ще се проведе пресконференция на извънредния и пълномощен посланик на Държавата Палестина в Република България Н. Пр. д-р Ахмед Ал-Мадбух на тема „Ерусалим и мирът в Близкия изток“.\r\n***\r\nОт 18.00 часа в старинния столичен храм „Св. София – Премъдрост Божия“ ще се състои благотворителен Предрождественски концерт в подкрепа на журналистката от БНР Станислава Пирчева.\r\n***\r\nОт 18.00 часа в изложбените пространства на зала „България” на Софийска филхармония ще бъде открита Петата поредна годишна изложба на художници, които живеят и творят на територията на район „Младост”.\r\n***\r\nОт 18.00 часа в залата на Американския център на Столична библиотека ще се проведат Рождественски четения със свещеник Александър Лашков и поетът с китара Виктор Макаров.\r\n***\r\nОт 18.00 часа в Национална художествена галерия Двореца ще бъде представени фрагменти от колекцията на Националния литературен музей в изложбата „Художникът среща писателя“.\r\n***\r\nОт 18.00 часа в Литературен клуб „Перото“ с предколедно парти ще бъде отбелязан записът на 120  аудио книги, създадени от първата платформа за аудио книги у нас - Audioknigi.bg.\r\n***\r\nОт 18.30 часа в залата на Съюза на архитектитe за 22-ра поредна година Издателство „Жанет 45“ ще връчи годишната Национална награда за поезия „Иван Николов“.\r\n***\r\nОт 19.30 часа, в Първо студио на БНР, оркестърът за народна музика на Българското национално радио с диригент Димитър Христов ще представи на публиката концерт от поредицата „Музика в портрети“.\r\n***\r\nОт 17.30 часа в Градската библиотека „Паисий Хилендарски“ ще се състои Коледен концерт на музикална школа „Калина Малина”и на студентите от класа по акордеон на Ангел Маринов в АМТИИ - гр. Пловдив.\r\n***\r\nОт 11.00 часа, деца от Благоевград ще пекат рождествени хлебчета в Градска художествена галерия. \r\n***\r\nОт 18.00 часа в в зала „Яворов” фолклорните ансамбли „Пирин” и „Тракия” ще представят българските традиции, музика и народни танци. От 20.00 часа на същото място ще започне втори концерт на ансамблите.\r\n***\r\nОт 17.30 часа в зала 3 на Младежки дом- Благоевград възпитаниците на Даниела Богданова от фолклорна група „Бисери“ ще представят концерт под надслов „Коледен Благослов“.\r\n***\r\nОт 18.00 часа, в Регионален исторически музей, фолклорна група „Веселина“ ще представят своите умения чрез концерта „Коледно веселие“.\r\n***\r\nОт 12.00 часа Омбудсманът Мая Манолова ще Община Камено, която пострада сериозно при наводненията в Област Бургас. Тя ще открие и ремонтираната детска градина в с. Черни връх.\r\n*** \r\nОт 11.30 часа в Социалната чайна ще бъде открита сладкарска изложба и благотворителен коледен базар.\r\n*** \r\nОт 11.30 часа в Щаба на Военноморските сили, на ул. „Преслав” № 16, ще бъдат връчени традиционните годишни награди на редакцията на списание “Клуб Океан” за най-добър корабен екипаж, офицер, старшина, матрос и цивилен служител от ВМС.\r\n*** \r\nОт 13.00 часа в зала „Пресцентър“ на Дворец на културата и спорта /вход 3/ ще се състои пресконференция за представяне на актуална информация по повод текущите проекти на „ДКС“ ЕАД.\r\n*** \r\nОт 19.00 часа в зала 1 на Фестивален и конгресен център Варна, ще се проведе празничен Коледен концерт на Представителния духов оркестър на Военноморските сили, организиран съвместно от Община Варна, Военноморските сили и Фестивален и конгресен център Варна.\r\n***\r\nОт 09.00 часа в Голямата зала на Община Велико Търново ще започне сесия на Великотърновския общински съвет. \r\n***\r\nОт 18.00 часа в голямата зала на Община Велико Търново ще започне концерт на ДВГ „Пеещи камбанки“. \r\n***\r\nОт 18.00 часа в театралния салон на НЧ „Надежда 1869“ ще се проведе коледен концерт, съвместно с Общински детски комплекс. \r\n***\r\nОт 19.00 часа в МДТ „К. Кисимов“ ще започне коледният концерт „Искряща Коледа“.\r\n***\r\nОт 10.00 часа в Конферентната зала на Общински съвет-Враца ще се проведе заключителна пресконференция, във връзка с отчитането на дейностите и изпълнението на проект „Подкрепа за включване в пазара на труда на неактивни млади хора от община Враца”. \r\n*** \r\nОт 15.00 часа в Зала 102 на Общината ще бъдат наградени победителите в конкурса \"Моето коледно послание към света\".\r\n*** \r\nОт 18.30 часа в НЧ „Напредък-1869“ ще се състои Коледен концерт на балет „Калина”, Детски вокален състав „MUSIC SOUNDS”  и Вокална формация „Звездица“ при НЧ „Напредък-1869”.\r\n*** \r\nОт 18.00 часа в Спортна зала   „Никола Петров“ ще се проведе Коледен турнир по хандбал под домакинството на ХК „Локомотив”.\r\n***\r\nОт 12.00 часа в ЕК „Стария Добрич“ ще започне празничен концерт на Духов оркестър – Добрич с диригент Стоян Монов.\r\n***\r\nОт 18.00 часа в спортна зала „Добротица“ ще започне Коледен концерт „Дарования - 2017“.\r\n***\r\nОт 18.00 часа в Концертна зала „Добрич“ ще започне коледен концерт на възпитаници на Музикална школа „Доминанта“.\r\n***\r\nОт 18.30 часа в Огледална зала „Нели Божкова“ ще започне концерт на Хор на учителките, Хор „Клементо“ и ученици от СУ „Св. Кл. Охридски“ -„В очакване на Коледа“.\r\n***\r\nОт 19.00 часа в Младежки център – Добрич ще започне Коледен спектакъл „В нощта преди Коледа“ на Детски музикален театър „Дея“ с ръководител Л. Анцаридзе.\r\n***\r\nОт 14.00 часа в сградата на Община Каварна, стая 209 и ще започне търгът, на който Община Каварна  ще продаде автомобил с автографи от световни рок легенди.\r\n***\r\nОт 17.30 часа в Галерията на ул. „Искра“ 4 за трета поредна година Библиотека „Искра“ на специална церемония ще отличи своите най-активни читатели, съмишленици и дарители.\r\n***\r\nОт 13.30 часа в Общинската библиотека „Д-р Иван Богоров“ ще бъдат наградени победителите в конкурса „Моето писмо до Дядо Коледа“.\r\n***\r\nОт 11.00 часа в кабинета на кмета на Община Кюстендил ще се проведе среща с журналисти.  \r\n***\r\nОт 12.00 часа в сладкарница „Шампиони” на спортен клуб „Осогово” ще започне церемонията по награждаване на отличените в класацията „Спортист на годината”. \r\n***\r\nОт 13.00 часа пред Етноцентър „Рубин” ще се проведе коледен базар на занаятчии.\r\n***  \r\nОт 10.30 часа в Окръжният съд в Пазарджик ще се гледа дело срещу настоящия кмет на община Белово Костадин Варев за престъпление по служба и умишлена безстопанственост. \r\n***\r\nОт 13.00 часа в НЧ “ Светлина -1919 г “  ще започне „Бъдни вечер“ с участието на Фолклорна група ”Светлина”.\r\n ***\r\nОт 17.00 часа в Общински младежки дом- Мошино ще започне Коледен карнавал на хип-хоп формация \"Dance squad\" и школата по класически балет.\r\n***\r\nОт 18.00 часа в Малкия салон на Двореца на културата ще започне ”Ой, Коледо” - концерт на АНПТ ”Граовска младост” при ОК Дворец на културата с ръководител Венцислав Андонов и ДЮФА”Граовче” при ЦПЛР – ОДК – Перник.\r\n***\r\nОт 18.00 часа в Минна дирекция ще започне празничен концерт на Хор „Добри Христов“, организиран от НЧ „Миньор 2005 г“.\r\n***\r\nОт 10.30 часа ще започне коледно тържество за децата в авиобаза Граф Игнатиево.\r\n***\r\nВ 11.00 часа в Аудиторния комплекс на Медицински университет – Пловдив ще бъде открита изложбата „Донорство и трансплантация – живот през призмата на изкуството“. \r\n***\r\nОт 11.00 часа в пресклуба на БТА в Пловдив на бул. \"Шести септември\" 140 ще се проведе пресконференция на Ловно-рибрарско сдружение \"Съединение 1906\".\r\n***\r\nОт 12.00 часа в Заседателна зала на Община Пловдив ще се състои пресконференция, на която ще бъдат представени резултатите от изпълнението на проекта „Разработване на \"Програма за подобряване на качеството на атмосферния въздух на територията на Община Пловдив\" до момента.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” № 1А. \r\n***\r\nОт 17.00 часа общинският съветник от ГЕРБ Пенчо Малинов ще се срещне с граждани в офиса на партията в район „Източен” на ул. „Коста Паница” №5. \r\n***\r\nОт 17.30 часа общинските съветници от ГЕРБ Петър Попов и Ясен Михайлов ще проведат срещи с граждани в офиса на партията в район „Западен” на ул. ”Царевец” № 9.\r\n***\r\nОт 17.30 часа общинският съветник от ГЕРБ Гошо Къчков ще се срещне с граждани в офиса на партията в район „Северен” на бул. „Марица” №91. \r\n***\r\nОт 10.00 часа Постоянната комисия в областта на социалните дейности ще проведе заседание в Зала 1 на Областна администрация Русе. \r\n*** \r\nОт 19.00 часа в МДТ „К. Кисимов“ ще се проведе Коледен концерт на МДТ „Константин Кисимов“.\r\n*** \r\nОт 11.00 часа в Сесийна зала на община Смолян ще се проведе заседание на Общински съвет – Смолян.\r\n***\r\nОт 13:30 часа в зала 201 на Областна администрация Смолян, областният управител Недялко Славов и представителите на държавни институции и ведомства в региона ще проведат с представителите на местните и национални медии от област Смолян заключителна за 2017-та година пресконференция.\r\n***\r\nОт 15:00 часа в атриума на Областна администрация Смолян ще се проведе традиционното Коледуване.\r\n***\r\nОт 16.30 ч в Звездната зала на Планетариум – Смолян ще бъде представена програмата „Тайният ключ на вселената“.\r\n***\r\nОт 18.00 ч във фоайето на Планетариум – Смолян ще се проведе Коледен концерт с класическа музика и евъргрийни.\r\n***\r\nОт 18.00 ч в НЧ „Орфееви гори – 1870“ – квартал Райково, ще се проведе концерт на школата по пиано с ръководител Людмила Морозова.\r\n***\r\nОт 18.00 ч в зала №1 на Родопския драматичен театър ще се проведе Коледен концерт на Златко Кафеджиев и оркестър „Славяни“.\r\n***\r\nОт 17.00 часа във фоайето на Оперния театър ще започне коледен концерт на вокална група „Кара“ с музикален педагог Маргарита Карагьозова.\r\n***\r\nОт 18.00 часа в Изложбена зала „Байер“ ще се проведе среща с писателя Захари Карабашлиев.\r\n***\r\nОт 19.00 часа в Регионална библиотека „Захарий Княжески“ ще започне коледен концерт на Дамски камерен хор „Библиофония“ и приятели.\r\n***\r\nОт 11.00 часа във фоайето на 11-тия етаж на Община Разград ще се проведе трета поредна церемония по връчване на парични стипендии на деца с изявени дарби от Община Разград за успехи в областта на науката, изкуствата и спорта – 2017.\r\n***\r\nОт 11.00  часа в пресцентъра на областната администрация ще се проведе съвместна пресконференция на директорите на дирекциите “Бюро по труда”, “Инспекция по труда” и “Социално подпомагане”.\r\n***\r\nОт 18.00 часа в залата на ДКТ „Иван Димов” ще започне коледен концерт с участието на Теодоси Спасов, квартет„ Българка джуниър“, Камерния и Народния оркестър на община Хасково.\r\n***\r\nОт 09.00 часа в зала 363 на общината ще се проведе редовно заседание на Общински съвет- Шумен.- отразява Ивелина.\r\n***\r\nОт 11.00 часа в Центъра за ранно детско развитие ще се състои коледно тържество, Дядо Коледа ще раздава подаръци на децата, които посещават центъра. \r\n***\r\nОт 12.30 часа в заседателната зала на ІІ етаж на Терапевтичен блок ще се проведе тържествено заседание на Медицинския съвет на „МБАЛ – Шумен” АД по случай Коледните и Новогодишните празници.\r\n***\r\nОт 17.00 часа в Концертната зала на Младежкия дом ще се състои церемонията по награждаване на най-добрите спортисти и треньори на община Шумен за 2017-та година.\r\n***\r\nОт 11.30 часа, в Градския парк, на сцената до централния фонтан, Общината ще отбележи коледните празници с традиционния фестивал на коледарския буенек. От 12.40 часа започва тържествената Коледна церемония с празничното обръщение на кмета Георги Славов и Рождественското послание на Негово Високопреосвещенство Сливенския митрополит Иоаникий.", "date": "2017.12.21", "title": "Предстоящи събития в страната за 21 декември (Агенция „Фокус“)"}
{"url": "http://www.focus-news.net/news/2017/12/21/2469608/predstoyashti-mezhdunarodni-sabitiya-za-21-dekemvri-agentsiya-fokus.html", "text": "В Каталуния ще се проведат регионални избори, извънредно свикани от централните власти два месеца след опита за отделяне на областта.\r\n*** Ще се проведе официална церемония по закриването на Международния наказателен трибунал за бивша Югославия.\r\n*** Общото събрание на ООН ще проведе извънредно заседание, на което ще гласува резолюция, призоваващ САЩ да отменят решението си да признаят Ерусалим за столица на Израел.\r\n*** Руският външен министър Сергей Лавров ще приеме специалния пратеник на ООН за Сирия Стефан де Мистура.\r\n***", "date": "2017.12.21", "title": "Предстоящи международни събития за 21 декември (Агенция \"Фокус\")"}
{"url": "http://www.focus-news.net/news/2017/12/21/2469609/nimh-vremeto-shte-bade-studeno-s-maksimalni-temperaturi-mezhdu-minus-2-i-3.html", "text": "Атмосферното налягане е значително по-високо от средното за декември. През деня ще се зaдържи без съществена промяна. Начало на зимата – 21 декември в 18 часа и 28 мин. Днес ще има значителна облачност, след обяд на места намаляваща до предимно слънчево. Ще духа слаб, по Черноморието до умерен запад-северозападен вятър. Студено, с максимални температури между минус 2° и 3°, за София минус 2 – минус 1°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. \r\nНад Черноморието ще има значителна облачност, която след обяд ще намалее до предимно слънчево време. Ще духа до умерен северозападен вятър. Максимални температури на въздуха: 2-3°. Температурата на морската вода е 9° - 10°. Вълнението на морето ще бъде 1-2 бала.\r\nВ планините също ще има значителна облачност, но по високите части ще бъде предимно слънчево, а след обяд на места и в по-ниските части. Ще духа умерен вятър от запад-северозапад. Максимална температура на височина 1200 метра около минус 3°, на 2000 метра – около минус 8°.", "date": "2017.12.21", "title": "НИМХ: Времето ще бъде студено с максимални температури между минус 2° и 3°"}
{"url": "http://www.focus-news.net/news/2017/12/21/2469610/el-pais-trinadeset-hilyadi-politseyski-sluzhiteli-shte-garantirat-reda-pri-provezhdaneto-na-izborite-za-regionalen-parlament-v-kataluniya.html", "text": "Правителството на Испания инвестира много усилия за спечелването на битката за интернет сигурността срещу заплахата от хакери и фалшиви новини по време на изборите за регионален парламент в Барселона, които ще се проведат в четвъртък, 21 декември, но с това не се изчерпват предприетите от Мадрид мерки - за съблюдаването на реда в \"размирната\" Каталуния ще бъдат задействани огромен брой полицейски служители, съобщава националният ежедневник El Pais.\r\nОбщо 13 хил. полицаи, заедно с две хиляди други в резерв ще гарантират, че гласуването в Каталуния протича без никакви провокации и инциденти. Броят им е с пет хиляди по-голям, отколкото обикновено биват задействани при провеждането на избори в региона. \r\nОт тях 10 хил. ще бъдат представители на местните полицейски части, които ще поемат водеща роля в осигуряването на реда в четвъртък. Те ще бъдат подпомогнати от три хиляди служители на националната полиция на Испания. Две хиляди други ще останат в готовност за реагиране.  \r\nЗасиленото полицейско присъствие е заради опасенията от ескалиране на напрежението в североизточния регион. Изборите бяха организирани от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост на 1 октомври тази година. Към това следва да се прибави и фактът, че някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта. \r\nСъгласно информация на редакцията, \"известен брой\" полицейски служители ще бъдат разположени и на границата между испанския регион и Франция, в случай че Пучдемон, кандидат на новата политическа сила \"Заедно за Каталуния,  предприеме опит да се завърне в Белгия. \r\nБившият каталунски лидер ще бъде арестуван \"веднага щом стъпи в Испания\", твърдят полицейски източници. Франция също ще окаже подкрепа за залавянето му: същите източници твърдят, че властите в Париж ще предадат Пучдемон на Мадрид \"в рамките на часове\", ако бъде задържан на територията на страната.Тереза Герова", "date": "2017.12.21", "title": "El Pais: Тринадесет хиляди полицейски служители ще гарантират реда при провеждането на изборите за регионален парламент в Каталуния"}
{"url": "http://www.focus-news.net/news/2017/12/21/2469611/parlamentat-shte-glasuva-otmyanata-na-moratoriuma-varhu-novi-lekarstva-v-byudzheta-na-nzok-za-2018-godina.html", "text": "Парламентът ще гласува отмяната на мораториума върху нови лекарства в бюджета на НЗОК за 2018 година. Това се посочва в програмата за работа на Народното събрание. Решението за включване на гласуването в дневния ред беше взето на Председателски съвет вчера. Парламентът ще реши дали да отмени Параграф 6, според който НЗОК през 2018 година няма да заплаща за лекарствени продукти с ново международно непатентно наименование, с изключение на генерични и биоподобни лекарствени продукти. Прогнозният разход по Бюджета на НЗОК за заплащане на новите лекарствени продукти е около 50 млн. лева.", "date": "2017.12.21", "title": "Парламентът ще гласува отмяната на мораториума върху нови лекарства в бюджета на НЗОК за 2018 година"}
{"url": "http://www.focus-news.net/news/2017/12/21/2469612/kakvo-se-sluchi-v-noshtta-sreshtu-21-dekemvri-agentsiya-fokus.html", "text": "Военнослужещ на Пхенян избяга в Южна Корея – втори подобен случай за последните два месеца.\r\n*** Британският вицепремиер Деймиън Грийн подаде оставка след скандал за порнографско съдържание на служебния му компютър.\r\n*** „Газпром“ разтрогна договора за доставка на тръби за „Северен поток 2“. \r\n*** В САЩ осъдиха на 14 г. затвор мъж, отправял заплахи срещу държавния глава Доналд Тръмп. \r\n*** Държавният департамент на САЩ одобри лиценз за износ на леки оръжия за Украйна. \r\n***", "date": "2017.12.21", "title": "Какво се случи в нощта срещу 21 декември (Агенция „Фокус“)"}
{"url": "http://www.focus-news.net/news/2017/12/21/2469613/glavniyat-prokuror-sotir-tsatsarov-i-ministrite-valentin-radev-i-nikolay-nankov-shte-dadat-brifing-vav-vrazka-sas-zachestilite-patno-transportni-proizshestviya-na-peshehodni-pateki.html", "text": "От 10.00 часа във фоайето на МВР главният прокурор Сотир Цацаров и министрите Валентин Радев и Николай Нанков ще дадат брифинг във връзка със зачестилите пътно-транспортни произшествия на пешеходни пътеки и възложените проверки за изправността им. Това съобщиха от пресцентъра на Прокуратурата.", "date": "2017.12.21", "title": "Главният прокурор Сотир Цацаров и министрите Валентин Радев и Николай Нанков ще дадат брифинг във връзка със зачестилите пътно-транспортни произшествия на пешеходни пътеки"}
{"url": "http://www.focus-news.net/news/2017/12/21/2469614/na-otkrito-zasedanie-dve-parlamentarni-komisii-shte-izslushat-predsedatelya-na-byuroto-za-kontrol-na-srs-boyko-rashkov.html", "text": "Председателят на Националното бюро за контрол на специалните разузнавателни средства (НБКСРС) Бойко Рашков ще бъде изслушан на открито съвместно заседание на парламентарните комисии за контрол над службите за сигурност и по вътрешна сигурност и обществен ред. Това се посочва в дневния ред на съвместното заседание. Изслушването е по повод отправените от него твърдения за тежки нарушения на Закона за прилагането и използването на СРС. Бойко Рашков отправи критиките си от парламентарната трибуна при представянето на доклада за работа на бюрото през 2016 година. На 14 декември главният прокурор Сотир Цацаров изпрати писмо до председателите на двете комисии Димитър Лазаров и Цветан Цветанов с предложение Бойко Рашков да бъде изслушан заради твърденията си. Той предложи още заседанието да бъде открито за медии.", "date": "2017.12.21", "title": "На открито заседание две парламентарни комисии ще изслушат председателя на Бюрото за контрол на СРС Бойко Рашков"}
{"url": "http://www.focus-news.net/news/2017/12/21/2469615/ministarat-na-vatreshnite-raboti-valentin-radev-i-gl-sekretar-na-mvr-mladen-marinov-shte-dadat-preskonferentsiya-po-povod-profesionalniya-praznik-na-gd-granichna-politsiya.html", "text": "Пресконференцията по повод професионалния празник на ГД „Гранична полиция“ ще се проведе от 13.00 часа в заседателната зала на вътрешното ведомство, съобщиха от пресцентъра на МВР. Участие в нея ще вземат министърът на вътрешните работи Валентин Радев, главният секретар на МВР главен комисар Младен Маринов и ръководството на ГДГП.", "date": "2017.12.21", "title": "Министърът на вътрешните работи Валентин Радев и гл. секретар на МВР Младен Маринов ще дадат пресконференция по повод професионалния празник на ГД „Гранична полиция“"}
{"url": "http://www.focus-news.net/news/2017/12/21/2469616/faz-arestuvaniyat-v-karlsrue-predpolagaem-terorist-shte-se-yavi-pred-federalniya-sad-na-germaniya.html", "text": "Арестуваният в германския град Карлсруе за предполагаемо планиране на терористично нападение ще бъде изправен в четвъртък пред Федералния съд на страната, съобщава националният ежедневник Die Frankfurter Allgemeine Zeitung.\r\nПредполагаемият симпатизант на близкоизточната радикална групировка \"Ислямска държава\" бе арестуван в сряда от спецчасти на германската полиция. Налице са убедителни доказателства, че 29-годишният Дасбар В. е подготвял сериозно подривно престъпление против държавата, се казва в съобщение от Федералната прокуратура. \r\nПървоначалните заключения на следователите са, че заподозреният е имал намерение да използва превозно средство, за да извърши нападение срещу популярна ледена пързалка в Карлсруе. От края на месец август насам Дасбар В. е оглеждал района, а месец по-късно той е започнал да кандидатства по обяви за работа като шофьор. По данни на властите мъжът, чийто произход не се разкрива, притежава германско гражданство.Тереза Герова", "date": "2017.12.21", "title": "FAZ: Арестуваният в Карлсруе предполагаем терорист ще се яви пред Федералния съд на Германия"}
{"url": "http://www.focus-news.net/news/2017/12/21/2469617/traditsionna-videokonferentna-vrazka-shte-se-osashtestvi-s-natsionalnite-komandiri-na-balgarskite-voenni-kontingenti-zad-granitsa.html", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще участват в традиционната видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали. Това съобщиха от пресцентъра на Министерство на отбраната. \r\nСъбитието се организира от Съвместното командване на силите и ще се проведе от 10.00 часа в конферентната зала на административната сграда на Министерството на отбраната на бул. „Ген. Тотлебен” № 34. В него ще участва и заместник-командващият на Съвместното командване на силите генерал-майор Тодор Дочев.", "date": "2017.12.21", "title": "Традиционна видеоконферентна връзка ще се осъществи с националните командири на българските военни контингенти зад граница"}
{"url": "http://www.focus-news.net/news/2017/12/21/2469618/denyat-21-dekemvri-v-balgarskata-istoriya.html", "text": "2008\r\nПрез ноември 2008 г. Мартин Димитров се кандидатира за председател на СДС и на 21 декември 2008 спечелва вътрешните избори в партията. Въпреки това, заради неколкомесечното забавяне на вписването на новоизбраното ръководство от страна на Софийски градски съд, неговият предшественик Пламен Юруков продължава да упражнява формално длъжността си до май 2009 г., когато съдът постановява, че Пламен Юруков не може да бъде легитимен председател на СДС. Като лидер на СДС, в началото на 2009 г., Мартин Димитров става съпредседател на новоучредената политическа коалиция от партии Синята коалиция.\r\n2007\r\nПрезидентът на Република България присъжда Орден „Стара планина” на Милчо Левиев – огърлие „за особено значимите му заслуги за развитието на културата и изкуството и по повод 70 години от рождението му“\r\n2006\r\nВ резултат на избирането на Меглена Кунева за европейски комисар тя е освободена от поста министър по европейските въпроси. На нейно място не е предложен кандидат, постът не е закрит, а остава вакантен до 16 март 2007 г.\r\n2001\r\nПри нещастен случай в столичната дискотека \"Индиго\" загиват 7 деца между 10 и 15 години. По този повод на 23 декември е обявен национален траур.\r\nВ 18.30 ч. на 21 декември 2001 г. около 600 деца напират да влязат в дискотека \"Индиго\". След минути вратите внезапно се отварят, под напора на тълпата 24 деца са смачкани, 7 от тях умират. Причината за смъртта е задушаване.\r\nЕдно от децата умира на място, четири - по-късно в “Пирогов”, и две - в Първа градска болница.\r\n1999\r\nПарламентът утвърждава новото правителство на Иван Костов. Премиерът обявява необходимостта от преформулиране на приоритетите на правителството в периода на преговорите за присъединяване.\r\n1996\r\nБСП провежда извънреден 44-ти конгрес. Жан Виденов обявява, че подава оставка като министър-председател и като председател на партията. За нов председател е избран дотогавашният заместник-председател на БСП Георги Първанов.\r\n1994\r\nСлед изборната загуба председателят на СДС Филип Димитров подава оставка и за председател на СДС е избран икономистът Иван Костов.\r\nПарламентарните избори за XXXVII-мо Народно събрание са проведени на 18 декември 1994 г. Коалиция БСП, БЗНС \"Ал. Стамболийски\" и ПК \"Екогласност\" печели 43,5 % и получава 125 депутатски места, СДС - 24,23 % (69), Народен съюз (БЗНС-ДП) - 6,51 % (18), ДПС – 5,44 % (15), БББ - 4,73 % (13).\r\n1993\r\nБългария и Република Македония установяват дипломатически отношения на равнище посолства. \r\nНа 15 януари 1992 г. България първа в света официално признава Република Македония за независима и суверенна държава. На 12 септември 1992 г. са открити генерални консулства на двете държави, съответно в Скопие и в София. Българското генерално консулство в Скопие започна да функционира от октомври 1992 г. На 22 февруари 1999 г. в София е подписана Декларация на министър-председателите на двете страни, която изразява общата воля за развитие на всестранни приятелски отношения между България и Република Македония, за съвместни усилия в укрепването на разбирателството, мир и стабилността в региона на Югоизточна Европа.\r\n1993\r\nТридесет и шестото Народно събрание приема декларация за продължаване на сътрудничеството с НАТО и със Западноевропейския съюз при зачитане на българските национални интереси.\r\n1971\r\nСамолет на БГА \"Ил-18\", който трябва да лети за Алжир със 73-ма пътници на борда, катастрофира на летище София. Загиват 30 души - 6-членният екипаж и 24 пътници, сред които е естрадната певица Паша Христова. Оцеляват певците Мария Нейкова, Борис Годжунов и Янка Рупкина. Причината за самолетната катастрофа не е оповестена официално. Според не официална версия причината е техническа неизправност на уредите за управление на самолета, който е бил излязъл от ремонт – били са погрешно свързани въжетата на елероните с кормилото на пилота и при завоя, който се опитва да направи пилота на дясно самолета се накланя рязко наляво при което лявото крило се удря в пистата от загубата на баланс самолета се накланя на дясно и там се удря дясното крило в пистата от удара то се откъсва при което самолета се разбива в пистата.\r\n1947\r\nМладежките структури на политическите партии - РМС, ЗМС, ССМ, МНС \"Звено\", създават единен Съюз на народната младеж (СНМ) и приемат неговия устав.\r\n1923\r\nВ София е учреден Македонски научен институт. Целта му е да проучва историята, етнографията, географията и стопанския живот на Македония, да събира исторически материали за освободителните борби на македонските българи, да издава научно-литературно списание и други трудове. Негови членове са професор Любомир Милетич, професор Александър Балабанов, професор Михаил Арнаудов, професор Иван Снегаров, Симеон Радев, Йордан Бадев, Теодор Траянов, Христо Силянов, Кръстю Сарафов и др. Пръв председател на института е професор д-р Иван Гергов - до 1928 година., след него е професор д-р Л. Милетич, който редактира списание \"Македонски преглед\" от 1924 година до 1943 година. Дейността на института е прекратена от комунистите през 1947 година. Възобновен е след 10 ноември 1989 година.\r\n1901\r\nСъставен е кабинет на Прогресивнолибералната партия начело със Стоян Данев.\r\nСтоян Петров Данев е роден на 28 януари през 1858 г. в Шумен. Той е политически и държавен деец, юрист. Завършва гимназия в Прага и право в Париж. След завръщането си в България се отдава на адвокатска практика. Включва се и в обществено-политическия живот на страната. Влиза в редовете на Либералната партия. След разцеплението и през 1883 г.-1884 г. минава към крилото, оглавено от Др. Цанков. След правителствената промяна от май 1894 г. е привлечен от новия министър-председател д-р К. Стоилов в Народната партия, което му осигурява подпредседателско място на VIII-мо Обикновено народно събрание (1894 г.-1896 г.). Скоро обаче се завръща в предишната си партия и от 1897 г. е посочен за неин лидер (през 1899 г. тя се наименува Прогресивнолиберална партия). От февруари до декември 1901 г. е министър на външните работи и изповеданията в коалиционния кабинет от демократи и прогресивни либерали, оглавяван от П. Каравелов, а от декември 1901 г. до май 1903 г. е министър-председател и отново министър на външните работи и изповеданията. През 1907 г.-1908 г. участва в ръководството на опозиционния Патриотичен блок против втория стамболовистки режим. Председател е на V-то Велико народно събрание (1911 г.) и на XV-то Обикновено народно събрание (1911 г.-1913 г.). От 1 юни до 4 юли 1913 г. отново е министър-председател и министър на външните работи. Не успява да предотврати действията на цар Фердинанд I за обявяването на Междусъюзническата война 1913 г, завършила с неуспех за България и довела до първата национална катастрофа на страната. Явен русофил, той се обявява против въвличането на България в Първата световна война 1914 г.-1918 г. След войната е включен като министър на финансите в коалиционния кабинет на Ал. Стамболийски (октомври 1919 г.- май 1920 г.). Открит противник на последвалото самостоятелно управление на Българския земеделски народен съюз (1920 г.- 1923 г.). След обединението на Народната и Прогресивнолибералната партия в една формация, Стоян Данев е един от нейните водачи. Играе роля и в образувания през 1922 г. Конституционен блок. След провала на замислената от този блок акция против земеделското правителство през септември 1922 г. е арестуван и хвърлен в шуменския затвор, където заедно с други министри от неговия кабинет и кабинета на Ал. Малинов изчаква изправянето си пред държавен съд като един от виновниците за първата национална катастрофа. След последвалия държавен преврат на 9 юни 1923 г. е освободен от затвора. Влиза в редовете на новооснования Демократически сговор, но поради напреднала възраст отказва да заеме отговорни постове в него. След падането на сговористкия режим през 1931 г. се оттегля изцяло от активна политическа дейност. Умира на 30 юли 1949 г.\r\n1887\r\nПравителството учредява възпоменателен медал \"За възшествието на княз Фердинанд I през 1887 година\" в три степени. С I-ва степен са наградени 699 души, с II-ра степен - 1019 и с III-та степен - 475.\r\n1877\r\nРуските войски водят бой при Враждебна.  През 1877-1878 г. се води война между Русия и Турция, която довежда до освобождаването на по-голямата част от българския народ от османско иго и до възстановяването на Българската държава. Тя е предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).\r\nРусия полага усилия за уреждане на Източната криза по дипломатически път. За целта е свикана Цариградската конференция 1876-1877 г. След нейния неуспех войната става неизбежна.\r\n1856\r\nС указ на император Александър II на руското Министерство на просвещението е наредено да се оказва максимално съдействие на млади българи, сърби и други южнославяни, идващи на учение в Русия. На основата на указа, по-късно е издадена секретна заповед до управителите на Киевския, Одеския и Харковския учебен окръг, с която местните власти се задължават да освобождават от такси и да осигуряват стипендии за всички младежи от славянски произход, пожелали да учат в Русия.На тази дата са родени: \r\n1945\r\nРодена е Мария Янкова Нейкова - българска певица, композитор. Завършва Школата за естрадни певци към бюро \"Естрада\" през 1968 г. и Висшия музикален педагогически институт в Пловдив през 1985 г. От 1969 г. до 1973 г. е солистка на оркестър \"София\", концертира от 1968 г. Печели първа награда на фестивала \"Златният Орфей\" през 1969 г. (в дует с М. Белчев). В началото на 70-те години особено популярна е песента и от филма \"Козият рог\". Авторка е на над 100 естрадни песни, на музика за филми и театрални спектакли, на детски песни. През 1975 г. и 1987 г. \"Балкантон\" издава 2 нейни албума, вторият от които е авторски. Заедно с поетесата Н. Захариева е автор на повече от 100 песни за български певци. \r\nАлбуми: \"М. Н.\" (1975 г.), \"М. Н.\" (1987 г.), \"М. Н. за себе си и другите\" (1990 г.). Мария Янкова Нейкова умира през 2002 година.\r\n1841\r\nРоден е Димитър Поптенев Енчев - български възрожденски учител, просветен и читалищен деец. Учи във Военномедицинската академия в Цариград, завършва Историко-филологическия факултет на Киевския университет през 1866 г. Учителства в Габрово и Русе. Участва в Учредителното събрание в Търново; след Освобождението - окръжен управител във Варна и Севлиево; кмет на Силистра, където умира. Автор е на публицистични материали в периодичния печат, преводач и съставител на учебна литература. Димитър Поптенев Енчев умира през 1882 г.На тази дата умират:  \r\n1975\r\nУмира проф. Кирил Мирчев - езиковед, специалист по старобългарски език. Роден през 1902 г.  в Битоля. Завършва славянска филология в Софийския университет, специализира в Краков. От 1929 г. последователно е асистент, доцент и професор от 1941 г. Проф. Кирил Мирчев е ръководител на катедрата по история на българския език. Работи върху историята на старобългарския език и по проблемите на българската диалектология. Автор е на труда \"Историческа граматика на българския език\", на \"Неврокопският език\", \"Константин-Кирил, създател на старобългарския книжовен език\" и др. Заедно с Христо Кодов издава Енинския апостол.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.21", "title": "Денят 21 декември в българската история"}
{"url": "http://www.focus-news.net/news/2017/12/21/2469619/ombudsmanat-maya-manolova-shte-poseti-obshtina-kameno.html", "text": "Омбудсманът Мая Манолова ще посети в 12.00 часа Община Камено, която пострада сериозно при наводненията в Област Бургас. Тя ще открие и ремонтираната детска градина в с. Черни връх. Това съобщиха от пресцентъра на Омбудсмана на Р България.\r\nСредствата за нейното възстановяване бяха осигурени от непотърсени ваучери от кампанията „Великден за всеки\". С парите са осигурени нови креватчета и матраци за малчуганите, както и извършване на най-необходимите ремонтни дейности.", "date": "2017.12.21", "title": "Омбудсманът Мая Манолова ще посети Община Камено"}
{"url": "http://www.focus-news.net/news/2017/12/21/2469620/makfaks-makedoniya-arhivat-na-tribunala-v-haga-shte-bade-predaden-na-oon.html", "text": "Съветът за сигурност на ООН вече е взел решение архивите на Международния наказателен съд за бивша Югославия (МНСБЮ) да принадлежат на международната организация. Това заяви председателят на Трибунала в Хага Кармел Аджиус, предава македонската информационна агенция \"Макфакс\".\r\nПред хърватската телевизия N1 Аджиус коментира, че вероятно всяка от страните би искала да пази част от архива на Трибунала, но подчерта, че това е решение, което не се взима на национално ниво. \r\n\"Вероятно след 50 или повече години е възможно ООН да реши да прехвърли архивите в няколко страни. Например, документите, предоставени от някои държави, да бъдат върнати обратно\", отбеляза съдията и предупреди, че това са негови лични предположения. \r\nВ четвъртък, 21 декември, ще се състои официалната церемония по закриването на МНСБЮ след 24 години работа. Последното заседание на Трибунала бе помрачено от зрелищното самоубийство на бившия генерал на босненските хървати - Слободан Праляк, който погълна отрова в съдебната зала. Тереза Герова", "date": "2017.12.21", "title": "\"Макфакс\" (Македония): Архивът на Трибунала в Хага ще бъде предаден на ООН"}
{"url": "http://www.focus-news.net/news/2017/12/21/2469621/reuters-darzhavniyat-departament-na-sasht-odobri-litsenz-za-iznos-na-leki-orazhiya-za-ukrayna.html", "text": "Държавният департамент на САЩ одобри лиценз за износ някои видове леки оръжия за Украйна, предава Reuters, като се позовава на говорителят на ведомството Хедър Науърд.\r\nОтчетите на Държавния департамент показват, че Украйна е закупувала малки количества от тези видове оръжия в продължение на няколко години - както преди, така и след руската анексия на Кримския полуостров.\r\nДържавният департамент е уведомил Конгреса на САЩ за решението си още на 13 декември, уточни Науърт, като добави, че Вашингтон не продава оръжията директно на правителството в Киев, а позволява на Украйна да купува от американски производители.\r\n„При предишните две администрации правителството на САЩ е одобрило лицензи за износ за Украйна, така че това не е нищо ново\", подчерта говорителят на Държавния департамент.\r\nЛицензът обхваща категории като полуавтоматични и автоматични огнестрелни оръжия, а също бойни пушки, заглушители, както и части за поддръжката им..Тереза Герова", "date": "2017.12.21", "title": "Reuters: Държавният департамент на САЩ одобри лиценз за износ на леки оръжия за Украйна"}
{"url": "http://www.focus-news.net/news/2017/12/21/2469622/stolichniyat-obshtinski-savet-shte-obsadi-taksa-smet-za-2018-g.html", "text": "Столичният общински съвет ще обсъди такса „смет“ за 2018 г. Това предвижда първата точка от дневния ред на общинските съветници за днешното им заседание, което ще започне в 10.00 часа. Те ще обсъдят и план-сметката за дейностите по събиране, извозване, обезвреждане в депа или други съоръжения на битовите отпадъци и за поддържане чистотата на териториите за обществено ползване за 2018 г. \r\nОбщинският съвет ще утвърди Бизнес план на „Топлофикация София” ЕАД за 2018 г. и ще коригира бюджетите на районите „Банкя“ и „Искър“. Общинският съветник Милка Христова ще направи питане за законността на разположените по бул. „Витоша“ временни постройки – „зони за пушача“ към съществуващите заведения и надвишаването на допустимите нива на шум.\r\nОбщинските съветници Калоян Паргов и Николай Николов ще питат за затруднения в транспортната ситуация на район „Овча купел“. Като извънредна точка от дневния ред е предвидено да бъде разгледан Доклад за кандидатстването на район „Овча купел“ за отпускане на безвъзмездна финансова помощ от Предприятието за управление на дейностите по опазване на околната среда (ПУДООС) за изпълнение на проект за водопроводна и канализационна мрежи в кв. „Овча купел – стара част“ подетап I „А“, от идеен и работен проект за ВиК мрежи за кв. „Овча купел – стара част“.", "date": "2017.12.21", "title": "Столичният общински съвет ще обсъди такса „смет“ за 2018 г."}
{"url": "http://www.focus-news.net/news/2017/12/21/2469623/denyat-21-dekemvri-v-svetovnata-istoriya.html", "text": "2013\r\nВ Мавритания се провеждат парламентарни избори, които партията „Съюз за Републиката“ спечелва.\r\n2012\r\nСъветът за сигурност на ООН санкционира АФИСМА за военната му намеса в Мали.\r\nОператорът на електронната борса Intercontinental Exchange (ICE) се задължава до средата на 2013 г. да заплати 8 млрд. долара за придобиване 37,7% от стойността на NYSE Euronext при 33,12 долара за акция. Тази сделка формира третата сила по капитализация от 15,1 млрд. долара след Hong Kong Exchanges and Clearing с 19,5 млрд. долара и CME Group със 17,5 млрд. долара.\r\nЗавършва поредният пълен цикъл на календара на маите.\r\n2011\r\nВ първия ден от работата на Държавната дума около сто активисти на опозицията провеждат акция в близост до зданието на Държавната дума в Москва под лозунга „Няма да допуснем самозванци в парламента!“. Арестувани са 25 човека.\r\n2005\r\nВъв Великобритания влиза в сила правото на брак между хора от един и същи пол, от което се възползва попзвездата Елтън Джон, който сключва брак с дългогодишния си партньор Дейвид Фърниш.\r\n1991\r\nПарламентът на Южна Осетия обявява независимостта си от Грузия.\r\n1989\r\nРумънският ръководител Николае Чаушеску обявява извънредно положение след въоръжени сблъсъци в Тимишоара.\r\nНиколае Чаушеску е румънски държавник, президент на Социалистическа република Румъния (от 1974 г.), първи секретар на ЦК (от 1965 г.), генерален секретар (от 1969 г.) на Румънската КП. Председател е на Държавния съвет на Социалистическа република Румъния (1967-1974 г.), председател на Националния съвет на Фронта на социалистическото единство (от 1968 г.). Върховен главнокомандващ въоръжените сили от 1968 г. През 1989 г. е ликвидиран диктаторският режим на Чаушеску (Чаушеску е осъден на смърт и е екзекутиран).\r\n1988\r\nВследствие на поставена бомба самолет на американската авиокомпания “Пан Ам” се разбива близо до Локърби в Шотландия. Загиват повече от 259 души. За организирането на атентата са обвинени либийските тайни служби. \r\nСамолетът избухва 38 минути след излитането. Пада от височина 9.450 метра, образувайки кратер с  дълбочина 12 метра. 259 са загиналите пътници  и 11 са жертвите от шотландското селище Локърби. На 14 ноември 1991 година двама либийски агенти - Абдел Басет Али ал Меграхи и Ламен Халифа Фхимах са обвинени за атентата. На 15 април 1992 г. Съветът за сигурност на ООН налага вето на Либия за да принуди полковник Кадафи да предаде двамата обвиняеми. \r\nСедем години по-късно на 14 април 1999 г. Либия предава на съда двамата агенти. На 31 януари 2001 г. Абдел Басет е осъден на доживотен затвор от шотландски съд, заседаващ в Холандия. Ламен Халифа е оправдан. \r\nНа 14 август 2002 г. Триполи и адвокатите, представляващи семействата на жертвите в атентата над Локърби, подписват споразумение за откриване на банкова сметка. На 15 август 2003 г. Либия официално признава своята отговорност за атентата над Локърби и приема да изплати на семействата на жертвите най-малко пет милиона долара на човек. Обезщетението възлиза на 2.7 милиарда долара  компенсации, или по 10 млн. за всяка жертва. Сумата се превежда на траншове.\r\n1975\r\nТерористи от \"Армията на арабската революция\", водени от Карлос-Чакала щурмуват щабквартирата на ОПЕК във Виена и задържат 11 петролни министри и служителите им за заложници.\r\n1974\r\nЛидерът на Етиопия Менгисту Хайле Мариам обявява, че държавата ще се развива по социалистически път.\r\nПрез 1974 г. в Етиопия с военен преврат е премахната монархията и властта преминава в ръцете на Временен военен административен съвет, начело с Менгисту Хайле Мариам. През 1987-1991 г. е приета нова конституция, установено е еднопартийно управление; за президент е избран Мариам. През 1991 г. Мариам е свален от власт. Три години по-късно срещу него и други членове на военната хунта, която управлява Етиопия от 1974 до 1991 г. е заведен процес. Според текста на обвинението по време на “червения терор” (1977 – 1978 г.) в Етиопия са екзекутирани или се смятат за безследно изчезнали около 100 000 души. На 12 декември 2006 г. бившият диктатор на Етиопия Менгисту Хайле Мариам е признат за виновен по обвинения в геноцид и други престъпления.\r\n1972\r\nСССР подписва сепаративен мирен договор с ГДР.\r\n1958\r\nШарл де Гол става президент на Франция.\r\nГенерал Шарл Мари де Гол (1890 г.- 9.11.1970 г.) е президент на Франция от 1959 г. до 1969 г. Председател е  на временното правителство 1944-1946 г. От юни до декември 1958 заема поста министър -председател. Шарл де Гол е офицер в Първата световна  война; бригаден генерал в битката за Франция през май 1940 г. След капитулацията през юни 1940 г. възглавява комитета \"Свободна Франция\" в Лондон. През 1943 г. създава в Алфир Френски комитет за национално освобождение. Поставя основите на Петата република, създава нова конституция; ликвидира алжирската криза. Подава оставка след референдум, гласувал недоверие към реформите (1969 г.).\r\n1936\r\nВ Германия завършват изпитанията на първия бомбардировач “Юнкерс”\r\n1925\r\nИзлиза филмът \"Броненосецът Потьомкин\" на съветския режисьор Сергей Айзенщайн\r\nСергей Айзенщайн е руски кинорежисьор, кинотеоретик, професор. Има принос в разработването на филмовите изразни средства, по-специално на монтажа (заедно с В. И. Пудовкин). Създава теория на \"интелектуалното\" кино, която влияе върху развитието на семиотиката. Филми - \"Броненосецът \"Потьомкин\", \"Октомври\", \"Александър Невски\", \"Иван Грозни\". Богато теоретично наследство, преведено на много езици.\r\n1913\r\nАнгличанинът Артър Уайн публикува в неделното издание на \"Ню Йорк Уърлд\" първата кръстословица.\r\n1909\r\nЕкспертната комисия стига до извода, че американския изследовател Фредерик Кук, обявил, че е достигнал Северния полюс, не е достигнал целта, а се е отклонил с три градуса.\r\n1898\r\nПиер и Мария Кюри откриват радия.\r\nПиер и Мария Кюри са съпрузи. През 1898 г. заедно откриват радия и полония. През 1903 година получават Нобелова награда за физика, съвместно с проф. А. Бекерел. Същата година получават и Нобелова награда за химия. През 1906 г. Пиер Кюри загива при нещастен случай. През 1910 г. Мария Кюри получава чист радий и на следващата година е  удостоена с втора Нобелова награда за химия.\r\n1898\r\nСАЩ установяват военно управление на Филипините. \r\nПрез втората половина на XVI в. Филипините са подчинени на Испания. През 1896-1898 г. избухва националноосвободителна революция, която довежда до провъзгласяване на независимостта на Филипините. Тя довежда до икономическа зависимост от САЩ, която изпраща свои войски по време на революцията. Филипините се  превръща в американска колония, в резултат на американо-филипинската война (1899-1901 г.). През 1934 г. САЩ дават автономия на Филипините. По време на Втората световна война Филипините са окупирани от Япония. В периода 1944-1945 г. са окупирани от САЩ. На 4 юли 1946 г. Филипините са обявени за независима република.\r\n1891\r\nВ Спрингфилдския колеж 18 студенти изиграват първия баскетболен мач.\r\n1846\r\nРобърт Листън провежда първата хирургическа операция с анестезия в Европа.\r\n1800\r\nНаполеон предлага на Русия съюзнически договор.\r\nНаполеон Бонапарт (1769 г. – 1821 г. ) е френски   император в периодите 1804-1814 г. и март - юни 1815 г.\r\n1599\r\nПо време на съдебно заседание на инквизицията Джордано Бруно отказва да се отрече от своите възгледи. Два месеца по-късно е изгорен на клада в Рим. \r\nДжордано Бруно (1548-1600 г.) е италиански философ. Развива системата на Н. Коперник, като приема, че Вселената е безкрайна, а Слънцето е само една от безбройните звезди. Бруно е разобличител на суеверието и схоластиката, вдъхновен разпространител на научните знания. Заради своите възгледи е преследван от Католическата църква и инквизицията. Автор е на съчинения: \"За причината, началото и единното\" (1584 г.), \"За безкрайността, вселената и световете\" (1584 г.), \"За монадата, числото и фигурата\" (1591).\r\n1266\r\nАнглийската кралска войска, след шестмесечна обсада влиза в замъка Кенилворт и разгромява първия парламент в историята на Англия.На тази дата са родени: \r\n1937\r\nРодена е Джейн Фонда - американска киноактриса, дъщеря на актьора Хенри Фонда (“Кет Балу”, “Уморените коне ги убиват, нали?”). \r\nДжейн Фонда учи в “Актърс студио”. Работи като манекенка и участва в няколко театрални постановки. В киното е от 1960 г. - “Невероятна история”. Става известна след участието си във филмите - “Разходка в дивата страна” (1962 г.), “Докладът на Чапмън” (1962 г.), “Въртележка” (1964 г.), “И котката е хищник” (1964 г.), “Плячката” (1966 г.). Джейн Фонда защитава правата на индианците и се обявява против войната във Виетнам - с нейно участие са създадени документалните антивоенни филми - “F.T.A.” (1972 г.), “Виетнам - запознаване с врага” (1974 г.). Участва във филма   “Завръщане у дома” (1978 г., “Оскар”).\r\n1917\r\nРоден е Хайнрих Бьол - немски писател. Пише психологични романи - \"Билярд в девет и половина\", \"Възгледите на един клоун\", \"Групов портрет с дама\", разкази, пиеси, есета. Превежда английска и американска белетристика. През 1972 г. получава Нобелова награда за литература (“Възгледите на един клоун”).\r\n1890\r\nРоден е Херман Джоузеф Малър - американски генетик. Лауреат на Нобелова награда за физиология и медицина през 1946 г. Завършва Колумбийския университет през 1910 г. През 1915 г.-1925 г. преподава в различни висши учебни заведения в САЩ. Преподавател е в университета на щата Тексас (1925 г.-1932 г.; от 1925 г. е професор). През 1933 г.-1937 г. е сътрудник в Института по генетика на АН на СССР в Москва, където е поканен от Н. И. Вавилов. Води курс по генетика в Единбургския университет (Шотландия). Преподава в университета в щата Индиана от 1945 г. През 1912 г.-1915 г. участва (заедно с Т. Х. Морган) в разработката на хромозомната теория на наследствеността. Изучава закономерностите на мутационния процес (1920 г.-1932 г.) и доказва възможността за изкуствено предизвикване на мутации чрез рентгеново облъчване (1927 г.). Тези опити са в основата на създаването на радиационната генетика. Херман Джоузеф Малър умира през 1967 г.\r\n1804\r\nРоден е Бенджамин Дизраели (лорд Биконсфилд) - английски политик и писател, премиер на Великобритания. \r\nБенджамин Дизраели е депутат консерватор от 1837 година. Лидер е на Консервативната партия от 1848 година. Министър на финансите през 1852 година, 1858-1859 година и 1866-1868 година.Министър-председател е през 1868 г. и от 1874 г. до 1880 г. Провежда социални реформи и експанзионистична външна политика. През 1876 г. обявява кралица Виктория I за императрица на Индия. На Берлинския конгрес Дизраели налага преразглеждане на Санстефанския мирен договор. Автор е на романите - \"Конингсби\", \"Сибил\", пише и политически есета.\r\n1795\r\nРоден е Леополд фон Ранке - германски историк, професор. Изследва предимно политическата история на Германия, Франция, Англия и др. През XVI-XVII в. създава школа в историографията. Обект на внимание е главно политическата и дипломатическата история. Разкрива и изследва много нови исторически извори. Неговите главни трудове са: \"Римските папи, тяхната църква и тяхната държава през XVI и XVII в.\", \"Световна история\".\r\n1401\r\nРоден е Мазачо (Томазо ди Джовани ди Симоне Касаи) - италиански живописец, представител на Флорентинската школа. Един от създателите на реализма и перспективата в периода на ранния Ренесанс. Неговото творчество се характеризира с пластичност, триизмерност на формата, монументалност. Той е автор на фреските в капелата \"Бранкачи\" (църквата \"Санта Мария дел Кармине\" във Флоренция) и др.\r\n1118\r\nРоден е Томас Бекет - английски църковен и политически деец. От 1155 година е канцлер на Англия; от 1162 година - кентърбърийски епископ. Обявява се срещу политиката на крал Хенри II Плантагенет, който се стреми да подчини английската църква на светската власт и да прехвърли делата на криминално проявените църковни служители за разглеждане на светските съдилища (Кларендонската конституция от 1164 г.). Опитвайки се да си осигури поддръжката на папата, Бекет си спечелва гнева на краля. Принуден е да избяга във Франция. През 1170 г. се завръща в Англия и продължава борбата срещу него. Убит е по заповед на Хенри II. През 1173 г. е канонизиран от папа Александър III.На тази дата умират: \r\n2016 г.\r\nУмира Мандел \"Бил\" Берман, бизнесмен и филантроп зад фондацията Mandell L. и Madeleine H. Berman Foundation, която подкрепя еврейското образование, изследванията и изследванията на съвременната еврейска общност. Неговият филантропен акцент е върху съхранението, разпространението и съхраняването на еврейските данни, както и еврейското образование и специалното образование.\r\n2016 г.\r\nУмира Уелингтън де Мело, бразилски математик. Известен с приноса си към теорията на динамичните системи. Той е бил пълноправен професор в Instituto Nacional de Matemática Pura e Aplicada от 1980 до 2016 г. Мело е написал много статии, сред които е и пълното описание на топологичното поведение на едномерните реални динамични системи.\r\n1945\r\nУмира американският генерал Джордж Патън - един от главнокомандващите на американската армия по време на Втората световна война.\r\nПо време на Първата световна война Джордж Патън воюва в Американския експедиционен корпус във Франция. През Втората световна война командва оперативна група войски в Северна Африка, седма армия в Сицилия и трета армия в Нормандската десантна операция.\r\n1937\r\nУмира Франк Билингс Келог - американски държавник, дипломат, юрист. Член е на Републиканската партия. През 1916 г.-1923 г. е сенатор, през 1924 г. - посланик на САЩ във Великобритания, през 1925 г.-1929 г. държавен секретар на САЩ. Обявява се против признаването на СССР от САЩ. Той е един от инициаторите на Парижкия договор през 1928 г. Член е на Международния съд в Хага. Дарява 500 000 долара на Карлтън Колидж в Нортфиилд за основаване на фондация за проучване на международните отношения. Франк Билингс Келог е лауреат на Нобелова награда за мир през 1929 г.\r\n1375\r\nУмира Джовани Бокачо - италиански поет.\r\nДжовани Бокачо е италиански белетрист и поет, хуманист. Автор е на първия европейски психологичен роман - \"Елегията на мадона Фиамета\". Автор е на  \"Декамерон\", сборник от 100 новели. Джовани Бокачо съставя първата биография на Данте, трактати на латински език.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.21", "title": "Денят 21 декември в световната история"}
{"url": "http://www.focus-news.net/news/2017/12/21/2469624/dobrovoltsi-na-bmchk-shte-posetyat-malkite-patsienti-v-chetiri-sofiyski-bolnitsi.html", "text": "В рамките на благотворителните прояви и инициативи по случай Коледа и Нова година доброволците на младежката червенокръстка организация ще се срещнат с над 180 деца от 4 столични болници и ще ги зарадват с коледни подаръци. Това съобщиха от пресцентъра на БЧК. Днес доброволците на БМЧК ще бъдат при малките пациенти в следната последователност:\r\nОт 10.00 часа в Белодробна болница „Света София“,\r\nОт 12.00 часа в Отделение по педиатрия, Национална кардиологична болница,\r\nОт 12.30 часа в Детска кардиология на Национална кардиологична болница,\r\nДоброволците на БМЧК ще посетят и Клиниката по детска онкохематология и детската ушна клиника на УМБАЛ „Царица Йоанна – ИСУЛ“, както и детските отделения на УМБАЛСМ „Пирогов“.", "date": "2017.12.21", "title": "Доброволци на БМЧК ще посетят малките пациенти в четири софийски болници"}
{"url": "http://www.focus-news.net/news/2017/12/21/2469625/api-vremenno-dvizhenieto-se-osashtestvyava-samo-v-avariynata-lenta-pri-km-41-v-posoka-sofiya-na-am-struma-poradi-patnotransportno-proizshestvie.html", "text": "Временно движението се осъществява само в аварийната лента при км 41 в посока София на АМ \"Струма\", поради пътнотранспортно произшествие. Това съобщиха от пресцентъра на Агенция \"Пътна инфраструктура\".\r\nШофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.12.21", "title": "АПИ: Временно движението се осъществява само в аварийната лента при км 41 в посока София на АМ \"Струма\", поради пътнотранспортно произшествие"}
{"url": "http://www.focus-news.net/news/2017/12/21/2469626/gd-granichna-politsiya-intenziven-e-trafikat-na-granichnite-punktove-s-turtsiya-i-rumaniya.html", "text": "Интензивен е трафикът на граничните пунктове с Турция и Румъния. Това съобщиха от пресцентъра на ГД \"Гранична полиция. Информацията е към 06.00 часа. На българо-турската граница трафикът е интензивен на ГКПП \"Капитан Андреево\" и на ГКПП \"Лесово\" на изход за товарни автомобили. На българо-румънската граница трафикът е интензивен на ГКПП \"Дунав мост-Русе\" на изход и на вход за товарни автомобили.\r\nнормален е трафикът на всички гранични контролно-пропускателни пунктове на границите със Сърбия, Македония и Гърция.", "date": "2017.12.21", "title": "ГД \"Гранична полиция\": Интензивен е трафикът на граничните пунктове с Турция и Румъния"}
{"url": "http://www.focus-news.net/news/2017/12/21/2469627/die-welt-prezidentat-na-polsha-obvini-es-v-lazha-za-pravosadnite-reformi-v-stranata.html", "text": "Държавният глава на Полша Анджей Дуда обвини Европейския съюз в „лъжа“ за характера на правосъдните реформи в страната му, като подчерта, че ще утвърди предложените от правителството във Варшава промени, пише  германският национален ежедневник Die Welt.\r\n„Много представители на европейските институции говорят лъжи за Полша. Те лъжат. Лъжат, като казват, че Полша въвежда промени, които нарушават върховенството на закона, защото ние подобряваме демократичните стандарти\", коментира Дуда в интервю за телевизионния канал Polsat.\r\nДуда подчерта, че не разбира решението на Европейската комисия. „Това е чисто политическо решение. Мисля, че има много лицемерие в това, което чуваме за нас от другите. Лъжи, дезинформация. Те не казват истината“, увери държавният глава на Полша.\r\nДуда се защити от критиките на правните експерти, че предложенията представляват заплаха за независимостта на съдебната система. „Те са с цел демократизиране на страната\", категоричен бе Дуда. При това президентът увери, че стои зад реформите, които по мнението на ЕК нарушават основните ценности на Общността. Агенция „Фокус“ припомня:\r\nСлед двугодишен спор с Полша, в сряда, 20 декември, Европейската комисия прие заключение, че съществува очевиден риск от тежко нарушение на върховенството на закона в страната, и препоръча на Съвета на ЕС да приеме решение съгласно член 7 (параграф 1) от Договора за ЕС. Той предвижда механизъм, при който с мнозинство от четири пети членовете на Съвета могат да констатират очевиден риск от тежко нарушение от държава членка на общите ценности, посочени в член 2 от Договора, и да отправят официално предупреждение към Полша от името на ЕС. Приетата в сряда препоръка допълва предишните три от юли 2017г. и юли и декември 2016 г., и се отнася до липсата на независим и легитимен конституционен контрол в Полша. \r\n„Взехме решението за задействане на член 7 с тежко сърце. Но фактите не ни оставиха никакъв друг избор“, заяви заместник-председателят на ЕК Франс Тимерманс. Нидерландският политик отбеляза, че изпълнителният орган на ЕС е бил близо до задействането на член 7 срещу Полша още през месец юли. „Положението оттогава насам не е подобрило, а се е влошило“, подчерта Тимерманс.\r\nСъгласно думите му, 13 от законите, приети в Полша през последните две години, създават ситуация, при която правителството „може систематично да се намесва политически в състава, правомощията, администрацията и функционирането\" на съдебните органи. Същевременно той подчерта, че ЕК има готовност да преразгледа решението си, в случай че правителството във Варшава въведе промените в областта на върховенството на закона, препоръчани от Брюксел.Тереза Герова", "date": "2017.12.21", "title": "Die Welt: Президентът на Полша обвини ЕС в „лъжа“ за правосъдните реформи в страната"}
{"url": "http://www.focus-news.net/news/2017/12/21/2469628/zamestnik-kmetat-na-sofiya-dots-d-r-todor-chobanov-shte-vrachi-darenie-ot-knigi-na-stolichni-uchilishta-i-obshtinski-kulturni-instituti.html", "text": "От 14.00 часа в Регионалния исторически музей – София (пл. „Бански” №1, централно фоайе) доц. д-р Тодор Чобанов, заместник-кмет на Столична община, ще връчи дарение от книги на библиотеки на столични училища, както и на Столична библиотека и филиалите й, библиотеката на Дом на културата „Искър” и на Детската творческа лаборатория към Регионален исторически музей - София. Това съобщиха от пресцентъра на Столична община.\r\nВ края на 2017 година, в знак на благодарност за любовта и грижите, за неоценимата подкрепа към децата, като инвестиция в тяхното развитие и за насърчаване на четенето сред учениците, Столична община предоставя на библиотеките двеста любими заглавия от детската и юношеската литература, творби на български и световни класици, енциклопедии, народни приказки и др., издадени от Издателствата „ПАН”, „Захарий Стоянов”, „Дамян Яков” и „Жанет 45”.", "date": "2017.12.21", "title": "Заместник-кметът на София доц. д-р Тодор Чобанов ще връчи дарение от книги на столични училища и общински културни институти"}
{"url": "http://www.focus-news.net/news/2017/12/21/2469629/stara-zagora-38-godishen-mazh-e-zaginal-pri-katastrofa-na-avtomagistrala-trakiya-v-posoka-burgas.html", "text": "38-годишен мъж е загинал при катастрофа на автомагистрала „Тракия“ в посока Бургас. Това съобщиха за Агенция „Фокус“ от пресцентъра на МВР. Снощи в 23.05 часа на територията на ОДМВР-Стара Загора на автомагистрала „Тракия“ в посока Бургас лек автомобил БМВ с бургаска регистрация, управляван от 38-годишен от Димитровград, груби контрол, излиза от платното вдясно, след което пак се връща и се обръща по таван, като застава напречно на пътя. Вследствие на това е ударен от друг автомобил с бургаска регистрация. Не е установено наличие на алкохол във водача на колата. Шофьорът на БМВ-то е загинал.", "date": "2017.12.21", "title": "Стара Загора: 38-годишен мъж е загинал при катастрофа на автомагистрала „Тракия“ в посока Бургас"}
{"url": "http://www.focus-news.net/news/2017/12/21/2469630/v-kevr-shte-se-obsazhda-tsenata-na-prirodniya-gaz-ot-1-yanuari-2018-g.html", "text": "От 10.00 часа в сградата на Комисията по енергийно и водно регулиране (КЕВР) ще се проведе открито заседание за обсъждане на доклад за утвърждаване на цени на „Булгаргаз“ ЕАД, по които общественият доставчик продава природен газ на крайните снабдители и на клиенти, присъединени към газопреносната мрежа за I тримесечие на 2018 г. Държавното дружество \"Булгаргаз\" предложи на енергийния регулатор да утвърди цена на природния газ за първо тримесечие на 2018 г. в размер на 352.93 лв. за 1000 куб. м или 33.52 лв./MWh (без цени за достъп, пренос, акциз и ДДС). В сравнение с цената, която действа през четвъртото тримесечие на 2017 г., увеличението е с 2.83% или 9.71 лв. за 1000 куб. м.", "date": "2017.12.21", "title": "В КЕВР ще се обсъжда цената на природния газ от 1 януари 2018 г."}
{"url": "http://www.focus-news.net/news/2017/12/21/2469631/mvr-bus-i-tir-sa-katastrofirali-na-avtomagistrala-struma-v-posoka-sofiya-nyama-postradali.html", "text": "Бус и ТИР са катастрофирали на автомагистрала „Струма“ в посока София, няма пострадали. Това съобщиха за Агенция „Фокус“ от пресцентъра на МВР. Затворена за движение е лявата изпреварваща лента на 41 км в посока София. Бусът се е ударил в ТИР. Сигналът за инцидента е подаден в 7.30 часа. Няма пострадали, но движението в участъка е затруднено заради буса.", "date": "2017.12.21", "title": "МВР: Бус и ТИР са катастрофирали на автомагистрала „Струма“ в посока София, няма пострадали"}
{"url": "http://www.focus-news.net/news/2017/12/21/2469632/blagoevgrad-detsata-ot-grada-shte-pekat-rozhdestveni-hlebcheta-v-gradska-hudozhestvena-galeriya.html", "text": "Деца от Благоевград ще пекат рождествени хлебчета в Градска художествена галерия, съобщиха от пресцентъра на Община Благоевград. Началото на инициативата ще бъде поставено в 11.00 часа и ще продължи на 22 декември (петък). Събитието е част от Работилницата на Дядо Коледа и от цикъла \"Православна култура\" на Православен информационен център, с подкрепата на Община Благоевград.\r\nПрез последните два дни от Работилницата на Дядо Коледа децата ще вземат участие в печеното на хляб и направата му. Представители ще покажат на малчуганите как се изработват рождествени хлебчета и фигурки от тесто. \r\nДецата ще месят и пекат рождествените хлебчета, под ръководството на представители от Православен информационен център на Неврокопска света митрополия. Децата ще бъдат запознати с мястото на хляба в православната традиция, както и техниката на приготвяне.  Малките ще чуят притчи за раждането на Христос, докато хлябът се пече.\r\nХлябът от векове е символ на благодарността на хората към Бога. Хлябът участва в Тайнствата на Църквата. В обредността на хлябовете е скрита дълбока символика, като от една страна или означава слънцето и оттам плодородието.", "date": "2017.12.21", "title": "Благоевград: Децата от града ще пекат рождествени хлебчета в Градска художествена галерия"}
{"url": "http://www.focus-news.net/news/2017/12/21/2469633/das-rheinische-post-v-germaniya-zapochva-protsesat-za-napadenieto-sreshtu-avtobusa-na-borusiya-dortmund.html", "text": "В четвъртък, 21 декември – броени дни преди Коледа, във федералната германска провинция Северен Рейн-Вестфалия започва процесът срещу руснака Сергей В., заподозрян за нападението срещу автобуса на клубния отбор по футбол от Първа Бундеслига, припомня регионалният ежедневник Das Rhenische Post. \r\nПодсъдимият, напуснал родината си през 2003 г. и получил германски паспорт, отрича обвиненията. Пред следователите той твърди, че е бил на почивка в Дортмунд в деня, в който бе извършена атаката срещу автобуса на футболния клуб. \r\nПрокуратурата обвини 28-годишния заподозрян в опит за убийство. Според следователите Сергей В. е извършил престъплението с цел печалба на пари. Подсъдимият, напуснал родината си през 2003 г. и получил междувременно германски паспорт, отрича обвиненията. Пред следователите той твърди, че е бил на почивка в Дортмунд в деня, в който е извършена атаката срещу автобуса на футболния клуб. Агенция „Фокус“ припомня:\r\nВ резултат на атаката срещу автобуса на клубния отбор по футбол „Борусия Дортмунд“ пострадаха двама души – един от играчите на тима и полицейски служител. Нападението срещу превозното средство на отбора от Първа Бундеслига бе извършено на 11 април около 19.15 часа (местно време), когато три заложени експлозива избухнаха в близост до превозното средство на отбора, който трябваше да излезе срещу „Монако“ в двубой от Шампионска лига на стадион „Сигнал Идуна Парк“.Тереза Герова", "date": "2017.12.21", "title": "Das Rheinische Post: В Германия започва процесът за нападението срещу автобуса на „Борусия Дортмунд“"}
{"url": "http://www.focus-news.net/news/2017/12/21/2469634/varna-v-shtaba-na-voennomorskite-sili-shte-badat-vracheni-nagradite-za-nay-dobri-voenni-moryatsi-za-2017-g.html", "text": "От 11.30 часа в Щаба на Военноморските сили, на ул. „Преслав” № 16, ще бъдат връчени традиционните годишни награди на редакцията на списание „Клуб Океан” за най-добър корабен екипаж, офицер, старшина, матрос и цивилен служител от ВМС. Това съобщиха от пресцентъра на ВМС.", "date": "2017.12.21", "title": "Варна: В Щаба на Военноморските сили ще бъдат връчени наградите за най-добри военни моряци за 2017 г."}
{"url": "http://www.focus-news.net/news/2017/12/21/2469635/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на водоснабдителното дружество. \r\nВъв връзка с подмяна на сградно водопроводно отклонение на ул. „Давян Груев“, Център се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Дамян Груев“ от ул. „Димитър Трайкович“ до бул. „Христо Ботев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дамян Груев“ ъгъла с ул. „Димитър Трайкович“ .\r\nВъв връзка с изпълнение на инвестиционен проект за реконструкция на уличен водопровод на ул. „Станимир Станимиров“ кв. „Малинова долина - изток“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- бул. „Климент Охридски“ от ул. „Константин Муравиев“ до ул. „Георги Кьосеиванов“;\r\n- бул. „Климент Охридски“ от № 67 до № 105;\r\n- ул. “ Константин Муравиев“, ул.5, ул. „Станимир Станимиров“, ул. „Евгений Силянов“;\r\n- ул. „Георги Кьосеиванов“, ул. „инж. Стоимен Сарафов“ № 27 и 29.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Станимир Станимиров“ ъгъла с ул. „Константин Муравиев“.\r\nСлед възстановяване на водоснабдяването е възможно временно повишаване  мътността на водата.\r\nВъв връзка с изпълнение на инвестиционен проект за реконструкция на уличен водопровод на ул. „Рила“ кв. „Курило“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Пирин“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рила“ ъгъла с ул. „Александър Стамболийски“.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с ремонт на уличен водопровод на ул. „Явор“, с. Мрамор се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Иван Вазов“, ул. „Момина сълза“, ул. „Мичур“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Стоянов“ ъгъла с ул. „Явор“.\r\nВъв връзка с прекъсване на сградно водопроводно отклонение на ул. „Блазна“, с. Лозен се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\n- ул. „Караджин“ от ул. „Връх Острокап“ до ул. „Половраг“;\r\n- ул. „Ибровица“ от ул. „Караджин“ до ул. „Блазна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин“ ъгъла с ул. „Ибровица“ .\r\nВъв връзка с реконструкция на уличен водопровод на ул. „Люлин“, кв. „Филиповци“ се налага спиране на водоподаването от 9:30 до 19:30 часа на клиентите на „Софийска вода”, живеещи в района на:\r\n- ул. „Витоша“, ул. „Погледец“;\r\n- ул. „Люлин“ от ул. „Детелина“ до ул. „Суходолски път“;\r\n- ул. „Суходолски път“ от ул. „Люлин“ до края на улицата.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлин“ ъгъла с ул. „Витоша“.\r\nВъв връзка с реконструкция на уличен водопровод на ул. „Клокотница“, кв. „Банишора“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Княз Борис I“ от ул. „Козлодуй“ до ул. „Струга“;\r\n- ул. „Клокотница“ от ул. „Цар Самуил“ до бул. „Княгиня Мария Луиза.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клокотница“ ъгъла с ул. „Цар Самуил“ .\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2017.12.21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/21/2469636/sofiya-taksimetrovi-shofyori-organizirat-protest-pred-sgradata-na-stolichna-obshtina-s-iskane-za-minimalna-tsena-na-km-probeg-ot-100-lv.html", "text": "От 8.30 до 11.30 часа Синдикален съюз СИЛА и таксиметрови водачи организират протестен митинг пред сградата на Столична община в подкрепа на приемането на минимални цени за километър пробег от 1,00 лв. за дневна и 1,14 лв. нощна тарифа. Това съобщиха организаторите на протеста. Посочените цени са защитени от водачи, браншови организации и превозвачи пред Екатерина Йорданова - председател на Постоянната комисия по транспорт към Столична община и приети за основателни. Цената ще се обсъжда и гласува на заседание на Общинския съвет. Организаторите уточняват, че за провеждането на митинга е уведомена Столична община и е получено разрешение от СДВР.", "date": "2017.12.21", "title": "София: Таксиметрови шофьори организират протест пред сградата на Столична община с искане за минимална цена на км пробег от 1,00 лв."}
{"url": "http://www.focus-news.net/news/2017/12/21/2469637/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2017.12.21", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/12/21/2469638/yambol-obshtinata-shte-otbelezhi-kolednite-praznitsi-s-traditsionniya-festival-na-koledarskiya-buenek.html", "text": "Общината ще отбележи коледните празници с традиционния фестивал на коледарския буенек. Това съобщиха от пресцентъра на Община Ямбол. Със завладяващия танц на неповторимите ямболски коледари градът ще отбележи отново най-светлия християнски празник – Рождество Христово. Уникалната за България традиция на танцуващите коледари, характерна единствено за град Ямбол, е заявена от общината в Петентното ведомство за регистриране на „Ямболски коледарски буенек“ като запазена марка.\r\nДнес ще се проведе Празникът на детските коледарски групи. Общо 15 са участници от различни ямболски училища и детски градини. Представянето им започва от 11.00 часа на сцената в Голямата зала на общината. \r\nДетският коледарски празник ще бъде съпътстван от благотворителен базар с изработени играчки и други празнични аксесоари и декорация. Изделията са дело на малчугани от детските градини. Събраните средства ще бъдат внесени във фонда на традиционната Коледна благотворителна кампания на община Ямбол „Подай ръка – спаси живот“. В допълнение на празничната атмосфера, във фоайето на залата ще бъде подредена и изложба базар „От Коледа до Васильовден“, провеждана ежегодно от Общинския детски комплекс.\r\nНа 25 декември най-добрите коледарски групи ще покажат майсторство с ритъма на мъжкия буенек. Празникът очаква всички жители и гости на града от 11.30 часа в Градския парк на сцената до централния фонтан. За начало ямболлии ще могат да се насладят на празничния концерт на Професионален фолклорен ансамбъл „Странджа“. От 12.40 часа започва тържествената Коледна церемония с празничното обръщение на кмета Георги Славов и Рождественското послание на Негово Високопреосвещенство Сливенския митрополит Иоаникий. В 13.00 е началото на представянето на танцуващите коледари. Общо 11 групи (куди) ще участват в дефилето. Всички те са в вписани в специалния Регистър на коледарските групи и отличени като пример за съхраняване на автентичната ямболската традиция. От миналата година представянето на кудите няма конкурсен характер. Всички допуснати до участие са покрили предварителните критерии за придържане към установените традиции и осигуряване тяхната приемственост. В надиграването на Коледа всяка група ще доказва на многобройната публика своето майсторство в пресъздаването на уникалния ямболски обичай – с танц, облекло, персонажи, подбор на песни и благословии. Всички групи получават диплом за участие и парични премии като стимул за поддържането на традицията.", "date": "2017.12.21", "title": "Ямбол: Общината ще отбележи коледните празници с традиционния фестивал на коледарския буенек"}
{"url": "http://www.focus-news.net/news/2017/12/21/2469639/the-local-shvedski-grazhdanin-e-arestuvan-na-londonsko-letishte-za-prenasyane-na-materiali-koito-biha-mogli-da-badat-izpolzvani-za-teroristichna-ataka.html", "text": "Гражданин на Швеция на 34-годишна възраст е бил арестуван на лондонското летище Станстед след слизането си от полет от Стокхолм, съобщава електронното издание The Local в редакцията си за скандинавското кралство.\r\nСпоред прессъобщение от полицията в Лондон мъжът е спрян за проверка на основание Раздел 7 от Закона за тероризма, след което е арестуван по подозрение, че притежава „материал, съдържащ информация, която може да бъде полезна на лице, извършило или подготвящо терористичен акт, в противоречие с член 58 от Закона за тероризма от 2000 г.\".\r\nПонастоящем той е задържан в полицейско управление в Есекс.\r\nКъм момента не се съобщават други подробности за извършения арест.Тереза Герова", "date": "2017.12.21", "title": "The Local: Шведски гражданин е арестуван на лондонско летище за пренасяне на материали, които биха могли да бъдат използвани за терористична атака"}
{"url": "http://www.focus-news.net/news/2017/12/21/2469640/shumen-na-tarzhestvena-tseremoniya-shte-badat-nagradeni-nay-dobrite-sportisti-trenyori-i-otbori-na-obshtinata-za-2017-g.html", "text": "На тържествена церемония ще бъдат наградени най-добрите спортисти, треньори и отбори на общината за 2017 г. Това съобщиха от пресцентъра на Община Шумен. Церемонията ще започне в 17.00 часа в Концертната зала на Младежкия дом. На свое заседание комисия начело с Васил Христов, председател на постоянна комисия „Младежки дейности  и спорт“ към Общинския съвет в Шумен обобщи резултатите от номинациите и гласуването от спортните клубове и медиите в града. Отличените спортисти са: Диан Минчев – вдигане на тежести, Димитър Димитров – карате,  Енгин Мустафа – карате,  Здравко Димитров – ММА,  Иван Иванов – кик бокс, Иван Славчев – фехтовка, Каан Шукри – карате,  Любомира Николова – карате, Пламен Борисов – кик бокс, Трифон Илиев – лека атлетика.\r\nПрисъждат се награди също е следните категории:\r\n- Треньори: Галин Методиев – СК „Шуменска крепост“,  Димитър Димитров – СК  „Киокушин“,  Мариола Спасова и Снежана Иванова – СКХГ „Ритмик“;\r\n- Отбори: СКВ „Йоан Екзарх Български – Шумен 2005“ ,  СКХГ „Ритмик“,  СКХ „Шумен 98“ – жени;\r\n- Ветеран спортист: Каролина Николова – лека атлетика.", "date": "2017.12.21", "title": "Шумен: На тържествена церемония ще бъдат наградени най-добрите спортисти, треньори и отбори на общината за 2017 г."}
{"url": "http://www.focus-news.net/news/2017/12/21/2469641/tsentar-za-lichnostno-i-tvorchesko-razvitie-na-detsata-na-blagoevgrad-predstavya-koledni-spektakli-v-navecherieto-na-nay-svetlite-praznitsi.html", "text": "Децата от Център за личностно и творческо развитие на Благоевград участват в Коледната програма на Община Благоевград с различни коледни инициативи. Това съобщиха от пресцентъра на Община Благоевград. В 17.30 часа, възпитаниците на Даниела Богданова от фолклорна група „Бисери“ ще представят концерт под надслов „Коледен Благослов“. Събитието ще се проведе в зала 3 на Младежки дом- Благоевград. В 18.00 часа, в Регионален исторически музей, фолклорна група „Веселина“ ще представят своите умения чрез концерта „Коледно веселие“. Възпитаниците на художествения ръководител Веселинка Боянова ще представят мелодии чрез различни народни инструменти. \r\nЦентър за личностно и творческо развитие на децата на Благоевград участва активно в програмата на Община Благоевград. Различните школи представят талантливите деца на Благоевград в разнообразни инициативи и събития.", "date": "2017.12.21", "title": "Център за личностно и творческо развитие на децата на Благоевград представя коледни спектакли в навечерието на най- светлите празници"}
{"url": "http://www.focus-news.net/news/2017/12/21/2469642/koleden-kontsert-na-predstavitelniya-duhov-orkestar-na-voennomorskite-sili-shte-se-provede-vav-festivalen-i-kongresen-tsentar-varna.html", "text": "От 19.00 часа, в зала 1 на Фестивален и конгресен център Варна, ще се проведе празничен Коледен концерт на Представителния духов оркестър на Военноморските сили, организиран съвместно от Община Варна, Военноморските сили и Фестивален и конгресен център Варна. Това съобщиха от пресцентъра на ВМС. \r\nКонцертът ще бъде с подчертано празнична програма, в която са  включени произведения на класически и съвременни автори.\r\nКонцертът ще бъде с Вход свободен за  всички гости и граждани на град Варна. С него организаторите се надяват в навечерието на най-светлия  християнски празник, с музика и добро настроение, до сърцата на хората да достигне рождествения дух и коледната магия, които да съпътстват добрите помисли, благотворителността, вярата в доброто и благословените пожелания за здраве, мир и благополучие през настъпващата 2018 година.", "date": "2017.12.21", "title": "Коледен концерт на Представителния духов оркестър на Военноморските сили ще се проведе във Фестивален и конгресен център Варна"}
{"url": "http://www.focus-news.net/news/2017/12/21/2469643/stara-zagora-za-treta-poredna-godina-biblioteka-iskra-shte-otlichi-na-spetsialna-tseremoniya-svoite-nay-aktivni-chitateli-samishlenitsi-i-dariteli.html", "text": "За трета поредна година Библиотека „Искра“ на специална церемония ще отличи своите най-активни читатели, съмишленици и дарители. Церемонията ще се състои от 17.30 часа в Галерията на ул. „Искра“ 4. По време на церемонията ще бъдат присъдени призове за най-изявените читатели в различните категории: за най-млад и най-възрастен читател, казанлъчани посетили най-много пъти библиотеката, сътрудник на годината и дарител на годината. Сред отличията още са доброволец на Библиотека „Искра“ и местен автор – избран да бъде отличен през 2017 г. от казанлъшката библиотека.\r\nЩе бъдат отчетени резултатите от два конкурса, обявени от културния институт: за селфи с любим библиотекар и конкурс за аматьорски снимки от забележителни места и сгради в Казанлъшкия край. Последната инициатива е свързана с идеята на библиотеката да подкрепи проучването на Музея на фотографията, който събира фонд от професионални снимки на сгради и забележителности в Казанлък.", "date": "2017.12.21", "title": "Стара Загора: За трета поредна година Библиотека „Искра“ ще отличи на специална церемония своите най-активни читатели, съмишленици и дарители"}
{"url": "http://www.focus-news.net/news/2017/12/21/2469644/tass-stefan-de-mistura-shte-se-prisaedini-kam-osmata-mezhdunarodna-sreshta-za-siriya-v-astana.html", "text": "Специалният представител на ООН за Сирия Стефан де Мистура ще вземе участие в осмата международна среща за Сирия, която започва в четвъртък в казахстанската столица Астана, предава TACC.\r\n„Стефан де Мистура ще пристигне в Астана утре (22 декември – бел. р.). Днес той има планирани срещи в Москва“, заяви пред журналисти ръководителят на пресслужбата на Министерството на външните работи на Казахстан Ануар Жайнаков, като допълни, че за преговорите в Астана вече са пристигнали всички делегации на участващите страни – включително и на въоръжената сирийска опозиция. \r\nОсмият рунд от преговорите в Астана започва в четвъртък. В дневния ред на срещите са включени въпроси като размяна на задържани лица и телата на загиналите в сраженията. Планира се да бъде утвърдена декларация за разминиране в Сирия, включително и на обекти на ЮНЕСКО. Тереза Герова", "date": "2017.12.21", "title": "ТАСС: Стефан де Мистура ще се присъедини към осмата международна среща за Сирия в Астана"}
{"url": "http://www.focus-news.net/news/2017/12/21/2469645/smolyan-koleden-kontsert-s-uchastieto-na-zlatko-kafedzhiev-i-orkestar-slavyani-shte-zaradva-zhitelite-i-gostite-na-grada.html", "text": "Община Смолян кани жителите и гостите на града да посетят коледния концерт на Златко Кафеджиев и оркестър „Славяни”, на който ще чуят популярна народна музика, обичана от поколения българи. Това съобщиха от пресцентъра на Община Смолян. Събитието ще се проведе от 18.00 часа в зала 1 на РДТ „Николай Хайтов”. Входът е свободен.\r\nКонцертът е част от Програмата за коледните и новогодишните празници, които организира  традиционно Община Смолян.", "date": "2017.12.21", "title": "Смолян: Коледен концерт с участието на Златко Кафеджиев и оркестър „Славяни” ще зарадва жителите и гостите на града"}
{"url": "http://www.focus-news.net/news/2017/12/21/2469646/haskovo-teodosi-spasov-i-kvartet-balgarka-dzhuniar-shte-iznesat-koleden-kontsert-s-kamerniya-i-narodniya-orkestar-na-obshtinata.html", "text": "Коледен концерт организира Община Хасково, съобщиха от пресцентъра на Община Хасково. В него ще вземат участие солистите Теодоси Спасов – кавал и квартет „Българка джуниър”, както и Камерен оркестър с диригент Цанислав Петков и Народен оркестър с диригент Димчо Йорданов. В програмата са произведения Теодоси Спасов, Георги Андреев и др. \r\nКонцертът започва в 18.00 часа в залата на ДКТ „Иван Димов”.", "date": "2017.12.21", "title": "Хасково: Теодоси Спасов и квартет „Българка джуниър” ще изнесат коледен концерт с Камерния и Народния оркестър на Общината"}
{"url": "http://www.focus-news.net/news/2017/12/21/2469647/blagoevgrad-ansamblite-pirin-i-trakiya-shte-iznesat-kontserti-v-zala-yavorov.html", "text": "Една от емблемите на Благоевград, световноизвестният ансамбъл за народни песни и танци „Пирин” и ансамбълът от същия ранг „Тракия“ ще изнесат два поредни концерта пред жители и гости на града. Това съобщиха от пресцентъра на Община Благоевград. От 18.00 часа в зала „Яворов” фолклорните ансамбли „Пирин” и „Тракия” ще представят българските традиции, музика и народни танци. Ритъм и темперамент ще завладеят гостите на празничното събитие. Вторият концерт ще бъде в същия ден, но от 20.00 часа. Артистите от двата ансамбъла ще покажат съвкупност от най-виртуозните танци и изпълнения на хора, солистите и оркестъра.\r\nВ навечерието на един от най-светлите християнски празници домакините ансамбъл „Пирин” и гостите от ансамбъл „Тракия” ще съчетаят стилови движения и музика, за да зарадват публиката. Концертите са част от Коледен фестивал 2017, който се провежда под мотото „Сподели любов, сподели добро…”. Всяка година ансамбъл „Пирин”  подарява за своите фенове празнична програма и магично изживяване.", "date": "2017.12.21", "title": "Благоевград: Ансамблите „Пирин” и „Тракия” ще изнесат концерти в зала „Яворов”"}
{"url": "http://www.focus-news.net/news/2017/12/21/2469648/v-1828-chasa-balgarsko-vreme-shte-nastapi-astronomicheskata-zima.html", "text": "На 21 декември в 18.28 ч. българско време ще настъпи астрономическата зима. Това заяви за Агенция „Фокус“ Пенчо Маркишки – физик от Института по астрономия с НАО към БАН. „Тогава Слънцето ще бъде в точката на зимното слънцестоене в съзвездието Стрелец. Този ден е най-късият от годината – с продължителност 9 часа и 3 минути“, уточни физикът, а за сравнение припомни, че най-дългият ден през 2017 година бе 21 юни – датата на лятното слънцестоене, с продължителност 15 часа и 20 минути.", "date": "2017.12.21", "title": "В 18.28 часа българско време ще настъпи астрономическата зима"}
{"url": "http://www.focus-news.net/news/2017/12/21/2469649/sofiya-vremenno-se-zabranyava-vlizaneto-na-patni-prevozni-sredstva-v-dvete-posoki-po-ul-kozloduy.html", "text": "Временно се забранява влизането на пътни превозни средства в двете посоки по ул. „Козлодуй”, съобщиха от пресцентъра на Столична община. От 13.00 часа до 18.00 часа днес се забранява влизането на пътни превозни средства в двете посоки по ул. „Козлодуй” между ул. „Кръстец” и ул. „Братя Миладинови” както следва: \r\nПромяната в организацията на движение се налага във връзка със строителни дейности на жилищна сграда на ул. „Козлодуй“ 60.", "date": "2017.12.21", "title": "София: Временно се забранява влизането на пътни превозни средства в двете посоки по ул. „Козлодуй”"}
{"url": "http://www.focus-news.net/news/2017/12/21/2469650/plovdiv-obshtinskite-savetnitsi-ot-pp-gerb-shte-provedat-priemni-s-grazhdanite.html", "text": "Общинските съветници от ПП ГЕРБ ще проведат приемни с гражданите. Това съобщиха от пресцентъра на ПП ГЕРБ.От 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” № 1А. От 17.00 часа общинският съветник от ГЕРБ Пенчо Малинов ще се срещне с граждани в офиса на партията в район „Източен” на ул. „Коста Паница” №5. \r\nОт 17.30 часа общинските съветници от ГЕРБ Петър Попов и Ясен Михайлов ще проведат срещи с граждани в офиса на партията в район „Западен” на ул. ”Царевец” № 9.\r\nОт 17.30 часа общинският съветник от ГЕРБ Гошо Къчков ще се срещне с граждани в офиса на партията в район „Северен” на бул. „Марица” №91.", "date": "2017.12.21", "title": "Пловдив: Общинските съветници от ПП ГЕРБ ще проведат приемни с гражданите"}
{"url": "http://www.focus-news.net/news/2017/12/21/2469651/smolyan-obshtinskiyat-savet-shte-zasedava.html", "text": "Заседание на Общински съвет – Смолян ще се проведе 11.00 часа в Сесийна зала на Община Смолян, съобщиха от пресцентъра на Община Смолян. В дневния ред са включени 19 докладни записки. Ще бъде представена информация за изпълнението на бюджета на Община Смолян за периода от 01.01.2017г. до 30.09.2017 г., както и отчет за получените командировъчни средства от Кмета на Общината за същия отчетен период. Ще бъде подложена гласуване Наредба за изменение и допълнение на Наредба № 2 за определянето и администрирането на местните такси и цени на услуги в Община Смолян, Наредба за изменение и допълнение на Наредба № 3 за определяне размера на местните данъци на територията на Община Смолян, както и Наредба № 4 за реда за придобиване, управление и разпореждане с общинско имущество. На вниманието на общинските съветници ще бъде предоставена за приемане План – сметка за разходите по събирането, включително разделно, извозването и обезвреждането в депа или други съоръжения на битовите отпадъци, както и за поддържането на чистотата на териториите за обществено ползване и определяне на годишния размер на такса битови отпадъци на територията на Община Смолян за 2018 г.\r\nЗа пореден път ще бъде предложено на членовете на Общински съвет – Смолян за вземат решение за поемане на временен безлихвен заем от Централния бюджет на Република България с цел погасяване на съществуващ дълг на община Смолян. В дневния ред са включени няколко докладни за продажби и отдаване под наем на общински имоти и отдаване чрез търг на земи – ниви от общинския поземлен фонд на Община Смолян. Ще бъде направен и отчет на  състоянието на общинската собственост и резултатите от нейното управление по видове и категории обекти в Община Смолян за 2017 г.", "date": "2017.12.21", "title": "Смолян: Общинският съвет ще заседава"}
{"url": "http://www.focus-news.net/news/2017/12/21/2469652/plovdiv-mig-29-shte-prizemi-dyado-koleda-v-aviobaza-graf-ignatievo.html", "text": "Коледно тържество за децата ще се проведе в авиобаза Граф Игнатиево. Добрият Старец ще пристигне в авиобазата точно в 10.30 часа. По традиция, той ще замени шейната и елените със самолет. МиГ-29 ще прихване дядо Коледа и ще го приземи в авиобазата, за да поднесе своите коледни изненади.\r\nТази година Коледната благотворителна инициатива е в подкрепа на децата на колеги на летците, които страдат от сериозни и тежки заболявания, както и в подкрепа на децата на загиналите при изпълнение на служебния си дълг военнослужещи.", "date": "2017.12.21", "title": "Пловдив: МиГ-29 ще приземи дядо Коледа в авиобаза Граф Игнатиево"}
{"url": "http://www.focus-news.net/news/2017/12/21/2469653/sofiya-blagotvoritelen-kontsert-v-podkrepa-na-zhurnalistkata-stanislava-pircheva-shte-se-sastoi-v-starinniya-hram-sv-sofiya-premadrost-bozhiya.html", "text": "Благотворителен Предрождественски концерт в подкрепа на журналистката от БНР Станислава Пирчева ще се състои в старинния столичен храм „Св. София – Премъдрост Божия“. Това съобщиха от пресцентъра на Светия Синод на БПЦ . Станислава Пирчева се нуждае от спешна операция за отстраняване на мозъчен тумор (менингеома), който застрашава зрението ѝ. \r\nКонцертът се организира от Софийската света митрополия и Българското национално радио с благословението на Негово Светейшество Неофит, митрополит Софийски и патриарх Български. \r\nВодещ на концерта ще бъде доцент д-р Костадин Нушев. Участие ще вземат Детският радиохор при БНР с диригент Венеция Караманова, Софийският свещенически хор с диригент иконом Кирил Попов и Смесеният хор при БНР с диригент Любомира Александрова. \r\nНачалото е от 18.00 часа. Входът е свободен.", "date": "2017.12.21", "title": "София: Благотворителен концерт в подкрепа на журналистката Станислава Пирчева ще се състои в старинния храм „Св. София – Премъдрост Божия“"}
{"url": "http://www.focus-news.net/news/2017/12/21/2469654/bbc-tereza-mey-pristiga-na-poseshtenie-v-polsha-ochakva-se-podpisvaneto-na-sporazumenie-v-oblastta-na-otbranata-i-sigurnostta.html", "text": "Брекзит няма да отслаби, а ще укрепи отношенията между Обединеното кралство и Полша. Това ще се опита да убеди управляващите във Варшава министър-председателят на Великобритания Тереза Мей, която пристига на посещение в Полша в четвъртък, 21 декември, предава BBC.\r\nОчаква се в рамките на визитата си Мей да обяви плановете за засилено сътрудничество между двете държави в областта на отбраната и сигурността. \r\nПолша ще има „много голямо значение\" за Обединеното кралство след излизането му от структурите на Европейския съюз. Предложеният нов договор за отбрана ще бъде „мощен символ\" на сътрудничеството между Лондон и Варшава, са уверенията, които се очаква Мей да даде на поляците. Обединеното кралство също така ще подкрепи инициатива за засилване на противодействието на руската пропаганда в региона.\r\nДоговорът ще бъде второто двустранно споразумение за отбрана, което Великобритания подписва с европейски съюзник след Франция. Той ще осигури рамка за засилено сътрудничество в областта на обучението, обмена на информация, обществените поръчки в областта на отбраната и съвместните учения между партньорите от НАТО..Тереза Герова", "date": "2017.12.21", "title": "BBC: Тереза Мей пристига на посещение в Полша, очаква се подписването на споразумение в областта на отбраната и сигурността"}
{"url": "http://www.focus-news.net/news/2017/12/21/2469655/dobrich-v-sgradata-na-obshtina-kavarna-shte-se-provede-za-prodazhbata-na-avtomobila-s-avtografi-ot-svetovni-rok-legendi.html", "text": "От 14.00 часа в стая 209 в сградата на Община Каварна ще се проведе публичен търг с явно наддаване за продажбата на автомобила с автографи от световни рок легенди. Това съобщиха от пресцентъра на Община Каварна.\r\nНачалната тръжна цена, определена от Общински съвет Каварна е 25115,00 лв. без ДДС.\r\nАвтомобилът е уникален по своята същност, поради наличие във вътрешната страна на купето на автентични автографи от известни и легендарни рок музиканти, гостували в Каварна в периода от 2008 до 2015г. \r\nСамият автомобил е марка „Пежо 607” и е с дата на първа регистрация – 13.03.2008 г.", "date": "2017.12.21", "title": "Добрич: В сградата на Община Каварна ще се проведе за продажбата на автомобила с автографи от световни рок легенди"}
{"url": "http://www.focus-news.net/news/2017/12/21/2469656/stara-zagora-chastichno-zaledeni-i-obraboteni-uchastatsi-ima-v-rayona-na-pavel-banya.html", "text": "Частично заледени и обработени са пътните настилки в проходите „Шипка“ и „Хаинбоаз“, видимостта е добра, движението на автомобили е без ограничения. Това каза за Радио „Фокус“ дежурният в Областно пътно управление – Стара Загора.\r\nЧастично заледени и обработени участъци има в района на Павел баня.\r\nСухи са пътните настилки на автомагистралите „ Марица“ и „Тракия“ на територията на област Стара Загора. Видимостта е добра, няма наложени ограничения на двете магистрали.\r\nСлавяна ГАЙДАРОВА", "date": "2017.12.21", "title": "Стара Загора: Частично заледени и обработени участъци има в района на Павел баня"}
{"url": "http://www.focus-news.net/news/2017/12/21/2469657/pregled-na-osnovnite-temi-v-dobrudzhanskiya-pechat.html", "text": "В днешното си издание вестник „Нова добруджанска трибуна“ представя обобщена картина на годината, като акцентът е изведен в заглавието: „2017 година – Добруджа въстана срещу добива на газ“. Читателите ще си припомнят за януарския студ, разгорелите се предизборни страсти през февруари, за миньорите от мина Оброчище, които потърсиха своите права, през октомври започнаха протестите срещу добива на газ в региона, а през декември гражданите заявиха категорично своята позиция по тази тема чрез референдум. „Храм „Света Троица“ отново дава топлина и надежда на хората в нужда“, съобщава изданието. Вече се е превърнало в традиция православният храм да кани на празничен обяд децата от социални домове. На 25 декември 50 деца ще бъдат гости на отец Емануил. Благодарение на дарители малчуганите ще бъдат зарадвани и с много подаръци. За приготвянето на празничния обяд желание да помогнат са изразили ученици от Природо-математическа гимназия. Цяла страница вестникът посвещава на предстоящите празници според народния календар – Бъдни вечер, Стефановден, 1 и 2 януари. От спортната страница – „Добруджа 07“ изпраща годината с още една купа“. За втори път в своята история мъжкият волейболен отбор на Добрич триумфира в турнира за Купата на България. Отборът за четвърта поредна година е избран за отбор на годината в Добрич. Волейболистът Жулиен Георгиев е избран пък за спортист №1 на добруджанския град. \r\n„Активни строителни дейности по водния цикъл на Добрич започват през януари 2018 година“, съобщава на първа страница другият регионален всекидневник „Добруджанска трибуна“. С изключение на възникнали в процеса на работа аварии, не се очаква добричлии да остават без вода повече от ден. Има забавяне в Лот 1 от водния цикъл поради наложила се промяна в трасето за канализация. Това е било поискано от Управляващия орган. Затова е била прекратена процедурата за избор на изпълнител. „Сектор по водолечение заработи за децата на Добрич“, съобщава изданието. Той е бил официално открит вчера в Дома за медико-социални грижи. Новият сектор е изключително важен за града, изграден е с помощта на спонсори. Идеята е възникнала миналата година, когато магазин от голяма верига е подарил на центъра хидромасажна вана. „Кметът награди най-добрите спортисти на Добрич за 2017 година“, съобщава изданието. За първи път церемонията се е състояла в Спорта зала „Добротица“, а призовете са връчени от кмета Йордан Йорданов. Той е пожелал на спортните надежди нови успехи, да продължат да прославят името на Добрич и България. Кметът е заявил още, че стремежът е през следващата година средствата за спорт да бъдат увеличени.", "date": "2017.12.21", "title": "Преглед на основните теми в добруджанския печат"}
{"url": "http://www.focus-news.net/news/2017/12/21/2469658/pazardzhik-zabraneno-e-preminavaneto-na-tovarni-mps-nad-12-tona-s-remarketa-i-poluremarketa-po-patya-batak-dospat.html", "text": "Проходими при зимни условия са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки в равнинната част са сухи, в планинската – заледени и заснежени, но обработени и опесъчени. Временно е забранено преминаването на товарни МПС над 12 тона с ремаркета и полуремаркета по пътя Батак-Доспат поради снегопочистване. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.\r\nАлбена ЖИЛЕКОВА", "date": "2017.12.21", "title": "Пазарджик: Забранено е преминаването на товарни МПС над 12 тона с ремаркета и полуремаркета по пътя Батак-Доспат"}
{"url": "http://www.focus-news.net/news/2017/12/21/2469659/vitseprezidentat-iliyana-yotova-hora-kato-tsvetan-tsvetanov-dalzhat-izvinenie-na-prezidenta-zaradi-moratoriuma-varhu-lekarstvata.html", "text": "Хора като Цветан Цветанов дължат извинение на президента заради мораториума върху лекарствата. Това каза в предаването „Тази сутрин“ по бТВ вицепрезидентът Илияна Йотова. „Това очевидно е част от характеристиката на мнозинството в парламента. Слава Богу, че тази гавра с хората приключи, но аз не смятам, че с днешното решение на парламента трябва да приключи целият въпрос. Кой ще понесе отговорността за това, което се случи през последните седмици? Имаме един министър на здравеопазването, който беше бламиран от министър-председателя на практика“, заяви Йотова. По думите ѝ не са се вслушали във ветото на президента, обвинили са го едва ли не, че създава фалшиви новини и че не е подготвен. „Мисля, че хора като г-н Цветанов му дължат извинение. Две седмици министъра на здравеопазването обясняваше с всевъзможни аргументи защо е правилно това решение. Две седмици по-късно с едно свое изказване министър-председателят върна точката там откъдето започна цялата разправия и  на практика обезсмисли всички аргументи на този здравен министър. Дали действително става дума за икономия на няколко десетки милиона лева при положение, че съвсем наскоро се разпределя един доста сериозен бюджетен излишък? Дали действително тези 40 млн. лв. са проблем? Кой има интерес от това да няма тези иновативни лекарства?“, запита вицепрезидентът. Според Йотова само преди няколко дни един вече бивш заместник-директор на НЗОК е назовал хора с конкретни имена. \r\n„Дано само днешното гласуване в парламента не е опит да се замете всичко това под килима и да не се разплете случаят докрай, защото този прецедент нищо не пречи да се създават всякакви такива. Цветан Цветанов трябва да си вземе думите назад, защото така повелява честта, ако действително говорим за нормални отношения в държавата. Първо, къкри вътре битка в ГЕРБ, защото г-н Цветанов не си владее нито групата, нито очевидно не е в синхрон с министър-председателя, след като и двамата са на две коренно противоположни позиции. Що се отнася до тази битка на ГЕРБ с президентството – да, ние се убедихме, че няма да дочакаме коректен тон, но сме готови“, каза още Илияна Йотова.", "date": "2017.12.21", "title": "Вицепрезидентът Илияна Йотова: Хора като Цветан Цветанов дължат извинение на президента заради мораториума върху лекарствата"}
{"url": "http://www.focus-news.net/news/2017/12/21/2469660/predimno-suhi-sa-patnite-nastilki-v-shumen-i-oblastta.html", "text": "Преобладаващо сухи са пътните настилки в Шумен и областта, предаде репортер на Радио „Фокус“- Шумен. Времето е облачно, тихо, без валеж. С нормална интензивност е движението по основните републикански пътища в региона. Няма нови промени в организацията на движение. Върбишки проход остава затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2017.12.21", "title": "Предимно сухи са пътните настилки в Шумен и областта"}
{"url": "http://www.focus-news.net/news/2017/12/21/2469661/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Държавният глава на Полша Анджей Дуда обвини Европейския съюз в „лъжа“ за характера на правосъдните реформи в страната му, като подчерта, че ще утвърди предложените от правителството във Варшава промени, пише  германският национален ежедневник Die Welt.\r\n„Много представители на европейските институции говорят лъжи за Полша. Те лъжат. Лъжат, като казват, че Полша въвежда промени, които нарушават върховенството на закона, защото ние подобряваме демократичните стандарти\", коментира Дуда в интервю за телевизионния канал Polsat.\r\nДуда подчерта, че не разбира решението на Европейската комисия. „Това е чисто политическо решение. Мисля, че има много лицемерие в това, което чуваме за нас от другите. Лъжи, дезинформация. Те не казват истината“, увери държавният глава на Полша.\r\nДуда се защити от критиките на правните експерти, че предложенията представляват заплаха за независимостта на съдебната система. „Те са с цел демократизиране на страната\", категоричен бе Дуда. При това президентът увери, че стои зад реформите, които по мнението на ЕК нарушават основните ценности на Общността. \r\nСлед двугодишен спор с Полша, в сряда, 20 декември, Европейската комисия прие заключение, че съществува очевиден риск от тежко нарушение на върховенството на закона в страната, и препоръча на Съвета на ЕС да приеме решение съгласно член 7 (параграф 1) от Договора за ЕС. Той предвижда механизъм, при който с мнозинство от четири пети членовете на Съвета могат да констатират очевиден риск от тежко нарушение от държава членка на общите ценности, посочени в член 2 от Договора, и да отправят официално предупреждение към Полша от името на ЕС. Приетата в сряда препоръка допълва предишните три от юли 2017г. и юли и декември 2016 г., и се отнася до липсата на независим и легитимен конституционен контрол в Полша. \r\n„Взехме решението за задействане на член 7 с тежко сърце. Но фактите не ни оставиха никакъв друг избор“, заяви заместник-председателят на ЕК Франс Тимерманс. Нидерландският политик отбеляза, че изпълнителният орган на ЕС е бил близо до задействането на член 7 срещу Полша още през месец юли. „Положението оттогава насам не е подобрило, а се е влошило“, подчерта Тимерманс.\r\nСъгласно думите му, 13 от законите, приети в Полша през последните две години, създават ситуация, при която правителството „може систематично да се намесва политически в състава, правомощията, администрацията и функционирането\" на съдебните органи. Същевременно той подчерта, че ЕК има готовност да преразгледа решението си, в случай че правителството във Варшава въведе промените в областта на върховенството на закона, препоръчани от Брюксел.\r\n*** Гражданин на Швеция на 34-годишна възраст е бил арестуван на лондонското летище Станстед след слизането си от полет от Стокхолм, съобщава електронното издание The Local в редакцията си за скандинавското кралство.\r\nСпоред прессъобщение от полицията в Лондон мъжът е спрян за проверка на основание Раздел 7 от Закона за тероризма, след което е арестуван по подозрение, че притежава „материал, съдържащ информация, която може да бъде полезна на лице, извършило или подготвящо терористичен акт, в противоречие с член 58 от Закона за тероризма от 2000 г.\".\r\nПонастоящем той е задържан в полицейско управление в Есекс.\r\nКъм момента не се съобщават други подробности за извършения арест.\r\n*** Правителството на Испания инвестира много усилия за спечелването на битката за интернет сигурността срещу заплахата от хакери и фалшиви новини по време на изборите за регионален парламент в Барселона, които ще се проведат в четвъртък, 21 декември, но с това не се изчерпват предприетите от Мадрид мерки - за съблюдаването на реда в \"размирната\" Каталуния ще бъдат задействани огромен брой полицейски служители, съобщава националният ежедневник El Pais.\r\nОбщо 13 хил. полицаи, заедно с две хиляди други в резерв ще гарантират, че гласуването в Каталуния протича без никакви провокации и инциденти. Броят им е с пет хиляди по-голям, отколкото обикновено биват задействани при провеждането на избори в региона. \r\nОт тях 10 хил. ще бъдат представители на местните полицейски части, които ще поемат водеща роля в осигуряването на реда в четвъртък. Те ще бъдат подпомогнати от три хиляди служители на националната полиция на Испания. Две хиляди други ще останат в готовност за реагиране.  \r\nЗасиленото полицейско присъствие е заради опасенията от ескалиране на напрежението в североизточния регион. Изборите бяха организирани от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост на 1 октомври тази година. Към това следва да се прибави и фактът, че някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта. \r\nСъгласно информация на редакцията, \"известен брой\" полицейски служители ще бъдат разположени и на границата между испанския регион и Франция, в случай че Пучдемон, кандидат на новата политическа сила \"Заедно за Каталуния,  предприеме опит да се завърне в Белгия. \r\nБившият каталунски лидер ще бъде арестуван \"веднага щом стъпи в Испания\", твърдят полицейски източници. Франция също ще окаже подкрепа за залавянето му: същите източници твърдят, че властите в Париж ще предадат Пучдемон на Мадрид \"в рамките на часове\", ако бъде задържан на територията на страната.\r\n*** Британският вицепремиер Деймиън Грийн подаде оставка, след като призна, че е излъгал за наличието на порнографски изображения в служебния си компютър в Камарата на общините, съобщава вестник The Guardian.\r\nРазследване от кабинета установи, че яростното отричане от страна на Грийн по повод медиен доклад за \"екстремно\" порнографско съдържание на служебния му компютър са \"неточни и подвеждащи\".\r\nОставката му е удар за министър-председателят Тереза Май, която вкара Грийн на Даунинг стрийт, след като загуби мнозинството в парламента след общите избори през юни.\r\n***", "date": "2017.12.21", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/21/2469662/plovdiv-obraboteni-sreshtu-zaledyavane-sa-patnite-nastilki-v-planinskite-rayoni-na-oblastta-vodachite-da-shofirat-s-povisheno-vnimanie-i-saobrazena-skorost.html", "text": "Обработени срещу заледяване са пътните настилки в планинските райони на Пловдивска област, водачите да шофират с повишено внимание и съобразена скорост. Това съобщиха за Радио „Фокус“ – Пловдив от Областното пътно управление. В останалата част от Пловдивска област пътните настилки са предимно сухи, на места мокри, а в усойните райони – частично заледени, но обработени. Трафикът по основните направления в областта е интензивен, особено по участъка на АМ „Тракия“ и по пътищата Пловдив-Асеновград, Пловдив-Карлово и Пловдив-Пазарджик. От Областното пътно управление предупредиха за опасност от свлачищна активност по пътните артерии Асеновград-Смолян, Югово-Лъки и Кричим-Девин, също в района на проходите Козница и Стражата. Остава забранено движението за МПС над 12 тона през прохода Троян-Кърнаре. До 22 декември е въведено ограничение за движение по пътя Карлово-Баня, заради ремонтни дейности. Обходният маршрут за водачите за посока София е през гр. Баня – с. Марино поле – гр. Карлово и път I-6 Карлово – София. За посока Бургас трябва да се минава през гр. Баня – с. Васил Левски и път I-6 Карлово – Бургас. Все още е забранено и движението на МПС по-високи от 4 метра през тунелите по пътя Асеновград-Нареченски бани.\r\nТрафикът на територията на град Пловдив също е изключително натоварен. Задръствания затрудняват движението по булевардите „Христо Ботев“, „Цар Борис III Обединител“, „Пещерско шосе“, „Шести септември“, „Руски“, „Дунав“, „Източен“, „Санкт Петербург“ и „Освобождение“. Преминаването през светофарните уредби отнема между 3 и 7 минути. Пътните настилки в града са преобладаващо сухи и нормално проходими.\r\nТони МИХАЙЛОВ", "date": "2017.12.21", "title": "Пловдив: Обработени срещу заледяване са пътните настилки в планинските райони на областта, водачите да шофират с повишено внимание и съобразена скорост"}
{"url": "http://www.focus-news.net/news/2017/12/21/2469663/veliko-tarnovo-na-dve-pitaniya-shte-otgovarya-kmetat-daniel-panov-na-dneshnoto-zasedanie-na-obshtinskiya-savet.html", "text": "На две питания ще отговаря кметът на Велико Търново Даниел Панов на днешното заседание на Общински съвет. Това сочи справка в дневния ред на местния парламент, предаде репортер на Радио „Фокус“ – Велико Търново. Първото питане е свързано с възстановяването на пътната инфраструктура след извършване на ремонти. Въпросите към кмета са „по какъв ред се извършва съгласуването, даването на разрешение и контрола на извършваните възстановителни строително-монтажни работи; как и по какъв ред се санкционират нарушителите; и има ли наложени конкретни санкции  на нарушители. Вторият въпрос е свързан с необходимостта от изграждане на тротоар на ул. „Лазурна“ в кв. „Бузлуджа“. Днес общинските съветници ще дадат съгласие за промени по приходната и разходната част на Бюджета на Община Велико Търново, както и Инвестиционна програма към 30 ноември. Те ще приемат изменение на Наредбата за определянето и администрирането на местните такси и цени на услуги и ще решат бъдещето на Центъра за кариерно ориентиране в град Велико Търново. Днес ще бъде определен представител на Община Велико Търново в Областна комисия за изработване на областна здравна карта. Дневният ред на последното за годината заседание на Общински съвет – Велико Търново включва 29 точки. Заседанието започва от 9.00 часа в Голяма зала на Община Велико Търново.\r\nНадежда КРЪСТЕВА", "date": "2017.12.21", "title": "Велико Търново: На две питания ще отговаря кметът Даниел Панов на днешното заседание на Общинския съвет"}
{"url": "http://www.focus-news.net/news/2017/12/21/2469664/hurriyet-turtsiya-ima-gotovnost-da-razreshi-problema-s-doverieto-s-es-uveri-diplomat.html", "text": "Турция има готовност да разреши „проблема с доверието\" с Европейския съюз, увери посланикът на Анкара при Общността -  Селим Йенел, съобщава вестник Hurriyet. \r\nГоворейки пред журналисти в Париж, турският дипломат подчерта, че основната пречка в отношенията между Анкара и Брюксел е „липсата на доверие\".\r\n„За съжаление нямаме пълно доверие едни на други. Искаме да възстановим доверието“, увери Йенел.\r\nДипломатът отбеляза, че преговорите за турското членство в Общността „сега са в застой“, но това трябва да бъде променено, тъй като тази ситуация не е в интерес и за двете страни. Съгласно думите на Йенес, някои от преговорните глави не са отворени заради политически причини и изрази мнение, че гръцката администрация на остров Кипър блокира процеса. \r\n„Докато не бъде решен кипърският спор, не можем да направим стъпка по този въпрос\", добави Йенел.\r\nТурция кандидатства за членство в ЕС през 1987 г., но преговорите за присъединяване започнаха чак през 2005 г., припомнят от редакцията.Тереза Герова", "date": "2017.12.21", "title": "Hurriyet: Турция има готовност да разреши „проблема с доверието“ с ЕС, увери дипломат"}
{"url": "http://www.focus-news.net/news/2017/12/21/2469665/gabrovo-5-santimetra-e-snezhnata-pokrivka-v-tsentralnata-gradska-chast.html", "text": "5 сантиметра е снежната покривка в централната градска част на Габрово, съобщиха от пресцентъра на Общината. Времето в Габрово е с разкъсана облачност, ясно и студено. Температурата на въздуха е минус 3 градуса, а влажността – 86%.\r\nПроходът Шипка е проходим при зимни условия, височината на снежната покривка е 5 см, температурата – минус 8 градуса. Пътното платно е обработено, почистено и опесъчено. Остава в сила забраната за движение на МПС с обща маса над 12 тона. Пътищата за гр. Севлиево, Трявна, Дряново са  почистени, проходими при зимни условия.\r\nОсновните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност при зимни условия. Обработва се както градската пътна мрежа, така и пътните участъци към селата.\r\nУчениците, подлежащи на задължително обучение и живеещи в населени места, в които няма училища през учебната 2017/ 2018 година са транспортирани до училищата и водят нормален учебен процес.", "date": "2017.12.21", "title": "Габрово: 5 сантиметра е снежната покривка в централната градска част"}
{"url": "http://www.focus-news.net/news/2017/12/21/2469666/ogranicheno-e-dvizhenieto-za-avtomobili-nad-10-tona-v-uchastak-ot-pat-kramolin-veliko-tarnovo.html", "text": "Мокри, на места заледени, но почистени и опесъчени, са пътните настилки в област Габрово. Това казаха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 0 градуса. На прохода е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2017.12.21", "title": "Ограничено е движението за автомобили над 10 тона в участък от път Крамолин – Велико Търново"}
{"url": "http://www.focus-news.net/news/2017/12/21/2469667/dobrich-patnite-nastilki-sa-predimno-suhi.html", "text": "Пътните настилки са предимно сухи, предаде кореспондент на Радио „Фокус” – Варна. Няма въведени ограничения на движението на автомобили. Времето в Добрич е облачно, без снеговалеж, температурата е около минус 2 градуса към 9.00 часа, тихо е. \r\nОт Автогара – Добрич се пътува по всички направления от разписанието. \r\nЖулиета НИКОЛОВА", "date": "2017.12.21", "title": "Добрич: Пътните настилки са предимно сухи"}
{"url": "http://www.focus-news.net/news/2017/12/21/2469668/tsvetan-tsvetanov-gerb-ako-politicheskiyat-konsensus-prodalzhi-mozhem-da-glasuvame-otpadaneto-na-moratoriuma-i-na-vtoro-chetene-da-uspokoim-patsientskite-organizatsii-i-onkobolnite.html", "text": "Ако политическият консенсус продължи, днес можем да направим първо и второ гласуване. Да успокоим пациентските организации и онкоболните. Това каза председателят на ПГ на ГЕРБ Цветан Цветанов в дебатите по гласуването на отмяната на мораториума върху новите лекарства в Бюджета на НЗОК за 2018 година, предаде репортер на Агенция „Фокус“. „И ние политиците да бъдем по смирени по тази чувствителна за обществото тема“, заяви той. „Вчера на Председателски съвет се постигна политически консенсус за гласуването на точката днес“, припомни Цветан Цветанов. „Благодаря на всички за разбирането за днешното гласуване на точката като първа“, каза още той. \r\nБиляна ИВАНОВА", "date": "2017.12.21", "title": "Цветан Цветанов, ГЕРБ: Ако политическият консенсус продължи, можем да гласуваме отпадането на мораториума и на второ четене - да успокоим пациентските организации и онкоболните"}
{"url": "http://www.focus-news.net/news/2017/12/21/2469669/reuters-dvanadeset-dushi-sa-postradali-pri-vryazvane-na-prevozno-sredstvo-v-grupa-peshehodtsi-v-melbarn-politsiyata-ne-komentira-vazmozhen-motiv-za-intsidenta.html", "text": "Превозно средство се е врязало в група хора в пешеходна зона във втория по големина град в Австралия – Мелбърн, предава Reuters.\r\nПри инцидента са пострадали 12 души, двама от които са настанени в болница, включително дете в предучилищна възраст, получило травма на главата.\r\nПолицията е арестувала водача на превозно средство, но към момента отказва да коментира за възможен мотив на инцидента – втори по рода си в града за последната година. През януари четирима души загинаха, а над 20 други бяха ранени при врязване на автомобил в пешеходци, припомня агенцията. Тереза Герова", "date": "2017.12.21", "title": "Reuters: Дванадесет души са пострадали при врязване на превозно средство в група пешеходци в Мелбърн, полицията не коментира възможен мотив за инцидента"}
{"url": "http://www.focus-news.net/news/2017/12/21/2469670/d-r-nigyar-dzhafer-dps-aktualizatsiyata-na-byudzhet-na-nzok-e-pretsedent-ne-mozhe-da-se-govori-za-konsensus-kogato-ima-greshka.html", "text": "Актуализацията на бюджет на НЗОК е прецедент– не може да се говори за консенсус, когато има грешка. Това каза д-р Нигяр Джафер, депутат от ДПС и заместник-председател на Народното събрание, по време на дебатите по актуализацията на бюджета на НЗОК за 2018 г., свързана с отмяната на мораториума върху лекарствата за онкоболните, предаде репортер на Агенция „Фокус“. „На път сме да сложим край на една сага, която продължи близо два месеца. Приехме едно решение, което просъществува в публичното пространство един уикенд и предизвика много вълнения. На път сме да направим абсолютен прецедент с отмяна и актуализация на бюджет на НЗОК на следващия ден след обнародването му в държавен вестник\", коментира депутатът от ДПС. „Готови ли сме обаче да направим изводите от това, което ни се случи всички заедно? Какво направихме ние – приехме противоконституционен текст. Накарахме изпълнителната власт да пристъпи към действия, за да изпълни това решение, изхождайки и прекрачвайки други законови текстове на действащото законодателство. Нямаше как изпълнителната власт да изпълни това решение. Създавайки 6 комисии нямаше как да не престъпи действащото законодателство, защото трябваше да спази Закон за обществените поръчки и в края на краищата цените, които трябваше да се плащат за новите молекули, щяха да бъдат много по-високи. Чий интерес щяхме да защитим?“, попита тя. Д-р Джафер изрази надежда, постигайки консенсус, Народното събрание да извлече поуки. „Не можем да говорим за консенсус, когато е допусната грешка“, заяви д-р Джафер. \r\nДеница КИТАНОВА", "date": "2017.12.21", "title": "Д-р Нигяр Джафер, ДПС: Актуализацията на бюджет на НЗОК е прецедент – не може да се говори за консенсус, когато има грешка"}
{"url": "http://www.focus-news.net/news/2017/12/21/2469671/plovdivskiyat-mitropolit-nikolay-shte-oglavi-bogosluzheniya-za-rozhdestvo-hristovo-i-nova-godina-v-plovdiv-i-pazardzhik.html", "text": "Пловдивският митрополит Николай ще оглави богослуженията за Рождество Христово и Нова година – на 25 и 26 декември, също на 1 януари. Това съобщиха за Радио „Фокус“ – Пловдив от Пловдивската митрополия. На 24 декември, Бъдни вечер, Знеполският епископ Арсений ще отслужи архиерейска света Литургия от 9.00 часа, а от 17.00 часа – Празнична вечерня в митрополитския храм „Св. Марина“. \r\nНа 25 декември Негово Високопреосвещенство Пловдивският митрополит Николай ще възглави от 09.00 часа архиерейска света Литургия в същия храм, а на 26 декември – от 09.00 часа в катедралния храм „Успение Богородично” в град Пазарджик. \r\nНа 27 декември, Стефановден, ще бъде отслужена архиерейска света Литургия от 09.00 часа отново в митрополитския храм „Св. Марина” в Пловдив.\r\nНа 1 януари, Нова Година, Пловдивският митрополит Николай ще възглави архиерейска света Литургия и Новогодишен молебен от 10.00 часа в храм „Св. Марина“. \r\nНа 5 януари от 08.00 часа Полунощница, Утреня, Царски часове, Вечерня със св. Василиева Литургия ще отслужи Знеполският епископ Арсений в митрополитския храм в Пловдив.\r\nТони МИХАЙЛОВ", "date": "2017.12.21", "title": "Пловдивският митрополит Николай ще оглави богослужения за Рождество Христово и Нова година в Пловдив и Пазарджик"}
{"url": "http://www.focus-news.net/news/2017/12/21/2469672/kyustendil-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщиха за Радио „Фокус” – Кюстендил от Областното пътно управление – Кюстендил. Пътните настилки са сухи. \r\nЗабранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. \r\nС нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.12.21", "title": "Кюстендил: Проходими при зимни условия са пътищата в областта"}
{"url": "http://www.focus-news.net/news/2017/12/21/2469673/vezhdi-rashidov-gerb-sprete-da-pravite-politika-ot-vsichko-predi-koleda-osobeno-ot-bolnite-hora-ne-e-hristiyansko.html", "text": "Спрете да правите политика от всичко преди Коледа, не е християнско, особено от болните хора. Това каза депутатът от ГЕРБ Вежди Рашидов в дебатите по гласуването на отмяната на мораториума върху новите лекарства в Бюджета на НЗОК за 2018 година, предаде репортер на Агенция „Фокус“. „Много хубави християнски празници наближават и да се правят такива внушения. Пак повтарям - не си играйте със здравето на хората“, заяви той. „Ще има пари за всички, необходимо е смирение“, коментира Вежди Рашидов. „Последните дни от парламента да си играете отново на политика минава всички граници“, изтъкна той. „Ако е крачка напред, е в името на хората, ако е крачка назад - пак е в името на хората. Какъв е проблемът, за да дебатирате днес отново преди празниците?“, попита депутатът от ГЕРБ. „Хубав празник на всички, да сте живи и здрави. Нека се помолим за здравето на всички с тази ужасна болест. Да говорим за здраве“, каза още той.\r\nБиляна ИВАНОВА", "date": "2017.12.21", "title": "Вежди Рашидов, ГЕРБ: Спрете да правите политика от всичко преди Коледа, особено от болните хора - не е християнско"}
{"url": "http://www.focus-news.net/news/2017/12/21/2469674/montana-2-mashini-sa-obrabotvali-patya-prez-prohoda-petrohan.html", "text": "2 машини са обработвали тази сутрин пътя през прохода Петрохан, съобщиха за Радио „Фокус“ – Видин от Областното пътно управление – Монтана. Пътят през Петрохан е сух,  на места, предимно на завоите, има участъци, които се заледяват и там е разхвърлян пясък от машините. Пътуването през прохода става при зимни условия. \r\nНа Петрохан температурата на въздуха е минус 8 градуса. Остава забраната за преминаване през прохода на автомобили над 12 тона до 31 март 2018 г. Те ще се движат през град Своге.\r\nАнна ЛОЗАНОВА", "date": "2017.12.21", "title": "Монтана: 2 машини са обработвали пътя през прохода Петрохан"}
{"url": "http://www.focus-news.net/news/2017/12/21/2469675/stara-zagora-do-1700-chasa-dvizhenieto-pri-km-156-na-magistrala-trakiya-v-posoka-sofiya-se-izvarshva-v-izprevarvashtata-lenta-poradi-remontni-deynosti.html", "text": "До 17.00 часа движението при км 156 на магистрала „Тракия” в посока София се осъществява само по изпреварващата лента поради аварийни ремонтни дейности. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на сигналистите в участъка от автомагистралата.", "date": "2017.12.21", "title": "Стара Загора: До 17.00 часа движението при км 156 на магистрала „Тракия” в посока София се извършва в изпреварващата лента поради ремонтни дейности"}
{"url": "http://www.focus-news.net/news/2017/12/21/2469676/vitseprezidentat-iliyana-yotova-tsyalata-pushilka-okolo-zakonoproekta-za-reviziya-na-privatizatsiyata-se-vdigna-za-da-bade-udarena-korneliya-ninova-kato-lider-na-bsp.html", "text": "Цялата пушилка около някакъв закон, който да ревизира приватизацията на прехода, се вдигна заради Корнелия Нинова и за това, че тя трябваше да бъде ударена като лидер на БСП. Това заяви вицепрезидентът Илияна Йотова в предаването  по бТВ. „Защо престана да се говори за закон за тази ревизия на приватизацията? Нали трябваше да бъде внесен в Народното събрание? Къде е този проект? Аз слушах много аргументирани изказвания на колеги от ГЕРБ, но нищо не виждам черно на бяло“, заяви Йотова. На въпрос дали БСП е разделена заради участието на Корнелия Нинова в процеса на приватизация, вицепрезидентът отговори, че очевидно има проблем, но той не може да прерасне в смяна на лидера. Илияна Йотова коментира и стабилността в управляващата коалиция с думите: „Стабилността, за която обикновено говорят от ГЕРБ, не е толкова въпрос на икономически и финансови показатели, колкото на сериозно желание на тази коалиция да остане във властта“.", "date": "2017.12.21", "title": "Вицепрезидентът Илияна Йотова: Цялата пушилка около законопроекта за ревизия на приватизацията се вдигна, за да бъде ударена Корнелия Нинова като лидер на БСП"}
{"url": "http://www.focus-news.net/news/2017/12/21/2469677/der-spiegel-sondazhite-mezhdu-sayuza-hdshss-i-gsdp-shte-zapochnat-na-7-yanuari-i-shte-prodalzhat-samo-sedem-dni.html", "text": "След среща в Берлин, продължила близо седем часа, бе решено: представителите на Християндемократическия съюз (ХДС), на Християнсоциалния съюз (ХСС) и на Германската социалдемократическа партия (ГСДП) ще започнат сондажите за съставяне на новото правителство на 7 януари 2018 г. За завършването им обаче е поставен 7-дневен срок, съобщава изданието Der Spiegel.\r\nПреговорите за нова голяма коалиция в Берлин трябва да приключат до 12 януари 2018 г., след което всяка от отделните партии ще проведе отделна среща, за да обсъди резултатите от консултациите. \r\nРазговорите в сряда са преминали в „атмосфера на доверие\", се казва в разпространеното съвместно изявление. Трите партии са се съгласили за водене на преговори по 15 различни теми, по които трябва да бъдат договорени общи позиции. „Можем да отпразнуваме спокойно Коледа и да очакваме Новата година“, заяви след срещата лидерът на ХСС Хорст Зеехофер. Тереза Герова", "date": "2017.12.21", "title": "Der Spiegel: Сондажите между Съюза (ХДС/ХСС) и ГСДП ще започнат на 7 януари и ще продължат само седем дни"}
{"url": "http://www.focus-news.net/news/2017/12/21/2469678/premierat-boyko-borisov-shte-provede-rabotna-sreshta-s-rakovodstvoto-na-nap.html", "text": "Премиерът Бойко Борисов ще проведе работна среща с ръководството на Националната агенция за приходите и с директорите на териториалните дирекции на Агенцията. Това съобщиха от правителствена информационна служба. В срещата ще участват министрите на финансите Владислав Горанов и на вътрешните работи Валентин Радев.", "date": "2017.12.21", "title": "Премиерът Бойко Борисов ще проведе работна среща с ръководството на НАП"}
{"url": "http://www.focus-news.net/news/2017/12/21/2469679/pss-loshi-sa-usloviyata-za-turizam-vav-visokite-chasti-na-planinite.html", "text": "Лоши са условията за туризъм във високите части на планините. Това съобщиха за Агенция \"Фокус\" от Планинската спасителна служба (ПСС) към БЧК. Има разкъсана облачност и духа умерен вятър. Условията в по-ниските части на планините са идеални за туризъм. От ПСС съветват туристите да обърнат внимание на това, че температурите в планината са много ниски - от порядъка на -10 до -12 градуса.\r\nЛифтовете работят на Банско и Пампорово. През изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.21", "title": "ПСС: Лоши са условията за туризъм във високите части на планините"}
{"url": "http://www.focus-news.net/news/2017/12/21/2469680/blagoevgrad-prohodimi-sa-vsichki-patishtata-v-oblastta-nyama-vavedeni-ogranicheniya-za-dvizhenieto-na-leki-i-tovarni-avtomobili.html", "text": "Проходими са всички пътищата в областта, няма въведени ограничения за движението на леки и товарни автомобили. Това съобщиха за Радио „Фокус“ – Пирин от Областно пътно управление – Благоевград. Всички първокласни, второкласни и третокласни пътни мрежи в региона са почистени и обработени срещу заледяване. Към момента няма затворени пътища, няма и въведени ограничения за движението на леки и товарни автомобили. \r\nПроходът Предел е отворен за движение. През нощта няма регистрирани тежки пътни инциденти, както и новообразували се свлачища или паднала скална и кална маса по пътните артерии. Няма и въведение ограничения заради ремонтни дейности.\r\nЛивия НИНОВА", "date": "2017.12.21", "title": "Благоевград: Проходими са всички пътищата в областта, няма въведени ограничения за движението на леки и товарни автомобили"}
{"url": "http://www.focus-news.net/news/2017/12/21/2469681/dots-lyudmil-simeonov-umbalsm-n-i-pirogov-dve-14-godishni-detsa-sa-postradali-sled-izpolzvane-na-piratki-ednoto-e-s-amputatsiya-na-prasti-a-vtoroto-s-povarhnostni-rani.html", "text": "Две 14-годишни деца са пострадали след използване на пиратки – едното е с ампутация, а второто с повърхностни рани. Това каза за Агенция „Фокус“ доц. Людмил Симеонов - началник на Клиника по хирургия на ръката и реплантация към УМБАЛСМ „Н. И. Пирогов“. „Две деца са при нас – на 14 години. Едното е с тежко пострадала лява ръка. Има ампутация на втори и трети пръст и сериозна увреда на палеца. Оперирано е детето вчера през нощта от дежурния екип. В момента е в стабилно състояние и няма никаква опасност за общото му състояние. Що се касае за ръката, нещата не са добре, защото ще бъде с нарушена функция. Освен това, предстоят реконструктивни операции, които да подобрят увредата. Нова оценка ще се прави, защото това е взрив, който е бил доста мощен. Има зони, които впоследствие се прави оценка на състоянието им. Второто дете е с повърхностни увреди на кожата в областта на лицето“, заяви доц. Симеонов. По думите му то също е на лечение и е за наблюдение в отделение по лицево-челюстна хирургия. „Предполагам, че до няколко дни ще може да бъде пуснато вкъщи. Първото дете с увредената ръка ще остане повече, защото изисква продължително лечение, смяна на превръзки, повторни операции. Информацията за причините, довели до инцидента, е дадена от самите пациенти и тя е, че децата са използвали пиратки“, каза още доц. Людмил Симеонов.\r\nЛюба АЛЕКСИЕВА", "date": "2017.12.21", "title": "Доц. Людмил Симеонов, УМБАЛСМ „Н. И. Пирогов“: Две 14-годишни деца са пострадали след използване на пиратки – едното е с ампутация на пръсти, а второто с повърхностни рани"}
{"url": "http://www.focus-news.net/news/2017/12/21/2469682/pazardzhik-24-sportni-sastezateli-ot-obshtina-peshtera-byaha-nagradeni-za-postignati-visoki-rezultati.html", "text": "24 състезатели от 10 различни вида спорт от община Пещера бяха наградени за постигнати високи спортни резултати и популяризиране на спорта, съобщи за Радио „Фокус“ – Пазарджик Стоян Йовчев, експерт в Общината. Купите и грамотите бяха връчени лично от кмета на Пещера Николай Зайче. „Тази година Община Пещера реши да постави едно ново начало за награждаване на изявени спортисти, прославили общината на регионални, национални и международни спортни състезания. Кметът на Пещера изрази надеждата си тези спортисти да израснат и да достигнат успехите на големите пещерски имена, начело със Серафим Тодоров, прославили града в страната, Европа и света. В речта си той отбеляза, че Общината прави всичко възможно да инвестира в спортната инфраструктура, както и да субсидира спортните клубове“, уточни Йовчев. \r\nВсички спортисти уважиха награждаването, което се състоя в Художествената галерия „Проф. Веселин Стайков“.\r\nАлбена ЖИЛЕКОВА", "date": "2017.12.21", "title": "Пазарджик: 24 спортни състезатели от община Пещера бяха наградени за постигнати високи резултати"}
{"url": "http://www.focus-news.net/news/2017/12/21/2469683/smolyan-prohodimi-pri-zimni-usloviya-sa-patishtata-v-oblastta-ostavat-ogranicheniyata-za-mps-nad-12-tona-prez-prohoda-prevala-i-dospat-batak.html", "text": "Проходими при зимни условия са пътищата в област Смолян. Остават въведените ограничения за движение на товарни автомобили над 12 тона без ремаркета и полуремаркета през прохода Превала и пътя Доспат – Батак, съобщиха за Радио „Фокус“ – Смолян от Областно пътно управление – Смолян. Пътните настилки са заснежени и заледени на места, но почистени, опесъчени и осолени. Времето е облачно, без валежи, а температурата на въздуха е от минус 10 до минус 3 градуса. През нощта деня не са регистрирани инциденти по републиканските пътища в областта.\r\nДвижението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци.\r\nВ Смолян пътните настилки по улиците в града са заснежени и заледени на места, но почистени и обработени против заледяване. Автомобилният трафик е по-интензивен по централните улици и входно-изходните артерии на града.\r\nНели ГЕРГЬОВСКА", "date": "2017.12.21", "title": "Смолян: Проходими при зимни условия са пътищата в областта, остават ограниченията за МПС над 12 тона през прохода Превала и Доспат – Батак"}
{"url": "http://www.focus-news.net/news/2017/12/21/2469684/korneliya-ninova-bsp-dumite-za-dnes-sa-spravedlivost-red-i-urok-no-gerb-podhozhda-kam-promyanata-na-byudzheta-na-nzok-ne-kato-osaznavane-na-greshka.html", "text": "Думите за днес са справедливост, ред и урок, но ГЕРБ подхожда към промяната на бюджета на НЗОК не като осъзнаване на грешка. Това каза лидерът на БСП Корнелия Нинова по време на дебатите по актуализацията на бюджета на НЗОК за 2018 г., свързана с отмяната на мораториума върху лекарствата за онкоболните, предаде репортер на Агенция „Фокус“.  „Благодаря на всички, които подписахме предложението да бъде променено решението на Народното събрание по отношение на бюджета на НЗОК. Има нещо, което ме безпокои. Подхождате към тази промяна не като осъзнаване на направена грешка, а като промяна, наложена под натиск. Мисля, че правилното отношение би било и няма страшно от това да се каже: „Да, направихме грешка. Ще я коригираме“. Според Нинова днес е хубав ден, защото се възстановява една справедливост – всеки български гражданин да има достъп до здравеопазване. „Освен думата справедливост, която днес възстановяваме в парламента, мисля, че има още една важна – тя е ред и правова държава. Отвън изглежда, че и този път премиерът еднолично е решил въпроса. Много пъти от тази трибуна сме критикували премиера за това че подценява парламента, че го обижда и нарушава принципите на парламентаризма и парламентарната република. Дори аз за това съм била гонена от залата, за такова изказване. Но искам да ви уверя, че в случая днес правим една положителна стъпка за възстановяване на парламентаризма в България. Защото, когато разговаряхме с премиера, той имаше намерение да заобиколи решението на парламента и да го реши еднолично - с комисии, с допълнително финансиране от МС, в противоречие на Закона за Бюджета на НЗОК. Хубаво е, че в крайна сметка се стигна до решението въпросът да се върне там, където трябва да се реши - в българския парламент, а не от изпълнителната власт, еднолично. Затова смятам, че днес правим добра стъпка и за възстановяване на парламентаризма и правовата държава\", каза още Нинова.\r\n Според нея има още една дума, която описва днешния ден и тя е урок. „Урок за всички ни и най-вече за 126 души в тази зала – не бива да се гласува механично нещо, което е спуснато от някъде. Трябва да се работи с аргументи и трябва да чуваме тези групи хора, за които решаваме проблеми и сме тук“, посочи Нинова. \r\nДеница КИТАНОВА", "date": "2017.12.21", "title": "Корнелия Нинова, БСП: Думите за днес са справедливост, ред и урок, но ГЕРБ подхожда към промяната на бюджета на НЗОК не като осъзнаване на грешка"}
{"url": "http://www.focus-news.net/news/2017/12/21/2469685/tsvetan-tsvetanov-gerb-korneliya-ninova-otnovo-tseli-da-vlezem-v-poleto-s-politicheski-zaryad-koyto-da-ni-protivopostavi.html", "text": "Нека всеки да бъде смирен, да няма политическия заряд, който може пак да ни противопостави. Г-жо Нинова, целите отново да се върнем в това поле, от което казахте, че трябва да излезем. Това каза председателят на ПГ на ГЕРБ Цветан Цветанов в дебатите по гласуването на отмяната на мораториума върху новите лекарства в Бюджета на НЗОК за 2018 година, предаде репортер на Агенция „Фокус“. „Да не казваме, че е било взето еднолично решение от премиера, за да може да се направи нещо. Всички знаем, че има изтичане на средства в здравеопазването и че има корупция там, където се разходват най-много средства“, посочи той. „Бяхме предприели подход, за да може със създаването на комисии по подзаконова нормативна уредба да създадем по-добър ред. В никакъв случай това да бъде за сметка на лечението на онкоболните или за всички, които се нуждаят от лечение“, обясни Цветан Цветанов. „Нека да прекратим този дебат, да минем към гласуване“, призова председателят на ПГ на ГЕРБ.\r\nБиляна ИВАНОВА", "date": "2017.12.21", "title": "Цветан Цветанов, ГЕРБ: Корнелия Нинова отново цели да влезем в полето с политически заряд, който да ни противопостави"}
{"url": "http://www.focus-news.net/news/2017/12/21/2469686/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Арестуваният в германския град Карлсруе за предполагаемо планиране на терористично нападение ще бъде изправен в четвъртък пред Федералния съд на страната, съобщава националният ежедневник Die Frankfurter Allgemeine Zeitung.\r\nПредполагаемият симпатизант на близкоизточната радикална групировка \"Ислямска държава\" бе арестуван в сряда от спецчасти на германската полиция. Налице са убедителни доказателства, че 29-годишният Дасбар В. е подготвял сериозно подривно престъпление против държавата, се казва в съобщение от Федералната прокуратура. \r\nПървоначалните заключения на следователите са, че заподозреният е имал намерение да използва превозно средство, за да извърши нападение срещу популярна ледена пързалка в Карлсруе. От края на месец август насам Дасбар В. е оглеждал района, а месец по-късно той е започнал да кандидатства по обяви за работа като шофьор. По данни на властите мъжът, чийто произход не се разкрива, притежава германско гражданство.\r\n*** След среща в Берлин, продължила близо седем часа, бе решено: представителите на Християндемократическия съюз (ХДС), на Християнсоциалния съюз (ХСС) и на Германската социалдемократическа партия (ГСДП) ще започнат сондажите за съставяне на новото правителство на 7 януари 2018 г. За завършването им обаче е поставен 7-дневен срок, съобщава изданието Der Spiegel.\r\nПреговорите за нова голяма коалиция в Берлин трябва да приключат до 12 януари 2018 г., след което всяка от отделните партии ще проведе отделна среща, за да обсъди резултатите от консултациите. \r\nРазговорите в сряда са преминали в „атмосфера на доверие\", се казва в разпространеното съвместно изявление. Трите партии са се съгласили за водене на преговори по 15 различни теми, по които трябва да бъдат договорени общи позиции. „Можем да отпразнуваме спокойно Коледа и да очакваме Новата година“, заяви след срещата лидерът на ХСС Хорст Зеехофер.\r\n*** Държавният глава на Полша Анджей Дуда обвини Европейския съюз в „лъжа“ за характера на правосъдните реформи в страната му, като подчерта, че ще утвърди предложените от правителството във Варшава промени, пише  германският национален ежедневник Die Welt.\r\n„Много представители на европейските институции говорят лъжи за Полша. Те лъжат. Лъжат, като казват, че Полша въвежда промени, които нарушават върховенството на закона, защото ние подобряваме демократичните стандарти\", коментира Дуда в интервю за телевизионния канал Polsat.\r\nДуда подчерта, че не разбира решението на Европейската комисия. „Това е чисто политическо решение. Мисля, че има много лицемерие в това, което чуваме за нас от другите. Лъжи, дезинформация. Те не казват истината“, увери държавният глава на Полша.\r\nДуда се защити от критиките на правните експерти, че предложенията представляват заплаха за независимостта на съдебната система. „Те са с цел демократизиране на страната\", категоричен бе Дуда. При това президентът увери, че стои зад реформите, които по мнението на ЕК нарушават основните ценности на Общността. \r\nСлед двугодишен спор с Полша, в сряда, 20 декември, Европейската комисия прие заключение, че съществува очевиден риск от тежко нарушение на върховенството на закона в страната, и препоръча на Съвета на ЕС да приеме решение съгласно член 7 (параграф 1) от Договора за ЕС. Той предвижда механизъм, при който с мнозинство от четири пети членовете на Съвета могат да констатират очевиден риск от тежко нарушение от държава членка на общите ценности, посочени в член 2 от Договора, и да отправят официално предупреждение към Полша от името на ЕС. Приетата в сряда препоръка допълва предишните три от юли 2017г. и юли и декември 2016 г., и се отнася до липсата на независим и легитимен конституционен контрол в Полша. \r\n„Взехме решението за задействане на член 7 с тежко сърце. Но фактите не ни оставиха никакъв друг избор“, заяви заместник-председателят на ЕК Франс Тимерманс. Нидерландският политик отбеляза, че изпълнителният орган на ЕС е бил близо до задействането на член 7 срещу Полша още през месец юли. „Положението оттогава насам не е подобрило, а се е влошило“, подчерта Тимерманс.\r\nСъгласно думите му, 13 от законите, приети в Полша през последните две години, създават ситуация, при която правителството „може систематично да се намесва политически в състава, правомощията, администрацията и функционирането\" на съдебните органи. Същевременно той подчерта, че ЕК има готовност да преразгледа решението си, в случай че правителството във Варшава въведе промените в областта на върховенството на закона, препоръчани от Брюксел.\r\n*** В четвъртък, 21 декември – броени дни преди Коледа, във федералната германска провинция Северен Рейн-Вестфалия започва процесът срещу руснака Сергей В., заподозрян за нападението срещу автобуса на клубния отбор по футбол от Първа Бундеслига, припомня регионалният ежедневник Das Rhenische Post. \r\nПодсъдимият, напуснал родината си през 2003 г. и получил германски паспорт, отрича обвиненията. Пред следователите той твърди, че е бил на почивка в Дортмунд в деня, в който бе извършена атаката срещу автобуса на футболния клуб. \r\nПрокуратурата обвини 28-годишния заподозрян в опит за убийство. Според следователите Сергей В. е извършил престъплението с цел печалба на пари. Подсъдимият, напуснал родината си през 2003 г. и получил междувременно германски паспорт, отрича обвиненията. Пред следователите той твърди, че е бил на почивка в Дортмунд в деня, в който е извършена атаката срещу автобуса на футболния клуб. \r\nВ резултат на атаката срещу автобуса на клубния отбор по футбол „Борусия Дортмунд“ пострадаха двама души – един от играчите на тима и полицейски служител. Нападението срещу превозното средство на отбора от Първа Бундеслига бе извършено на 11 април около 19.15 часа (местно време), когато три заложени експлозива избухнаха в близост до превозното средство на отбора, който трябваше да излезе срещу „Монако“ в двубой от Шампионска лига на стадион „Сигнал Идуна Парк“.\r\n***", "date": "2017.12.21", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/12/21/2469687/inzh-svetoslav-glosov-api-shofyorite-da-tragvat-na-pat-s-podgotveni-za-zimata-avtomobili-i-da-karat-vnimatelno.html", "text": "Днес приключват всички ремонтни дейности по републиканските пътища и шофьорите ще могат да карат спокойно за предстоящите Коледни празници. Те трябва да тръгват на път с автомобили подготвени за зимни условия, да карат внимателно и със съобразена скорост. Прогнозите на синоптиците за хубаво време по празниците не намаляват нашата готовност за поддържане на пътищата и около 3000 машини са в готовност. Това заяви пред БНТ инж. Светослав Глосов, член на Управителния съвет на Агенция „Пътна инфраструктура“, съобщиха от пресцентъра на АПИ. Независимо, че не се очакват сериозни снеговалежи по високите части и усойните места, където има предпоставки за заледяване настилките се обработват, на въпреки това шофьорите трябва да карат внимателно, каза още той. \r\nЗа улеснение на трафика утре - 22 декември, от 16.00 до 20.00 часа ще бъде ограничено движението на камионите над 12 тона по автомагистралите и най-натоваренитe пътища - например път I-1 - етапна връзка на лот 2 на АМ „Струма“ при Благоевград - ГКПП „Кулата“, път I-5 Русе - Велико Търново, път I-8 ГКПП „Калотина“ – София, път I-9 Варна - Бургас и др. По същите направления тежкотоварните камиони ще бъдат спрени и в последния почивен ден - 27 декември, от 14.00 до 20.00 часа.\r\nЗа повишаване на пътната безопасност ще бъдат осигурени две ленти за излизащите от София по път I-1 (Е-79) през Владая. В последния почивен ден 27 декември от 10.00 до 20.00 часа в същия участък ще има две ленти за прибиращите се към София. Алтернативен маршрут на първокласния път през Владая е АМ „Люлин“.", "date": "2017.12.21", "title": "Инж. Светослав Глосов, АПИ: Шофьорите да тръгват на път с подготвени за зимата автомобили и да карат внимателно"}
{"url": "http://www.focus-news.net/news/2017/12/21/2469688/montana-s-36-sm-se-e-povishilo-nivoto-na-reka-dunav-pri-lom.html", "text": "Нивото на Дунав в началото на българския участък на реката при Ново село за последното денонощие се е повишило с 25 см, водният стоеж е 540 см, съобщиха от местната хидрометеорологична станция. При Видин е регистрирано повишение от 28 см, водният стоеж е 582 см. Нивото на река Дунав край Лом е 583 см, водният стоеж през последното денонощие се е повишил с 36 см. Нивото на реката се е повишило край Оряхово с 30 см, водният стоеж е 438 см. \r\nТемпературата на водата край Ново село е 4,6 градуса, край Оряхово е 5,5 градуса.", "date": "2017.12.21", "title": "Монтана: С 36 см се е повишило нивото на река Дунав при Лом"}
{"url": "http://www.focus-news.net/news/2017/12/21/2469689/danail-kirilov-gerb-neka-korneliya-ninova-da-deklarira-che-pozitsiyata-na-bsp-e-formirana-svobodno-saobrazno-argumentite-koito-sartsato-zashtitava.html", "text": "Нека Корнелия Нинова да декларира, че позицията на БСП е формирана свободно съобразно аргументите, които сърцато защитава. Това каза в реплика към лидера на БСП Корнелия Нинова председателят на Правна комисия и депутат от ГЕРБ Данаил Кирилов по време на дебатите по актуализацията на бюджета на НЗОК за 2018 г. в реплика към Цветан Цветанов, свързана с отмяната на мораториума върху лекарствата за онкоболните, предаде репортер на Агенция „Фокус“. Той поиска Нинова да направи сравнение между генерични лекарствени средства и непатентни международни наименования. „Искам също така в това сравнение да опитате да дадете отговор защо непатентните лекарствени средства не са патентовани, защо не е завършила процедурата по тях. Искам също така да поемете ангажимент да декларирате, че вашата позиция е формирана свободно. Свободно и изцяло съобразно аргументите, които тук сърцато тук защитавате, че няма никакво влияние“, коментира Данаил Кирилов. Той призова Нинова да декларира, че в случая няма конфликт на интереси. \r\nДеница КИТАНОВА", "date": "2017.12.21", "title": "Данаил Кирилов, ГЕРБ: Нека Корнелия Нинова да декларира, че позицията на БСП е формирана свободно, съобразно аргументите, които сърцато защитава"}
{"url": "http://www.focus-news.net/news/2017/12/21/2469690/korneliya-ninova-bsp-ne-sam-bila-prava-che-sme-postignali-saglasie-ima-prividno-deklarirane-na-konsensus.html", "text": "Не съм била права, че сме постигнали съгласие – има привидно деклариране на консенсус. Това каза лидерът на БСП Корнелия Нинова по време на дебатите по актуализацията на бюджета на НЗОК за 2018 г. в дуплика към Цветан Цветанов и Данаил Кирилов, свързана с отмяната на мораториума върху лекарствата за онкоболните, предаде репортер на Агенция „Фокус“. „Уви, за съжаление не съм била права, че сме постигнали съгласие и не съм била права за третата думичка – урок. Вие не сте си научили урока, колеги. Последното изказване ми дава основание да го кажа. Не сте научили урока, че сгрешихте. Отново говорите за употреба на страховете на хората. Декларирам, че нямам конфликт на интереси. Това, че се държите по този начин означава, че при друга ситуация, ако няма натиск от обществото и опозицията, вие няма да вземете такова решение\", каза още Нинова. Според нея има привидно деклариране за постигнат консенсус. „Ако при всеки поставен проблем, на млади семейства, кажете, че употребяваме страховете, да ставаме и да си ходим. Ако казвате, че в този парламент не трябва да се прави политика, ние за това сме тук, да правим политика. Казали сме, ще защитаваме бедни, болни, слаби - ето правим го“, заяви Нинова и подчерта, че аргументът на ГЕРБ, че БСП се заиграва със страховете на хората, е абсурден. \r\nДеница КИТАНОВА", "date": "2017.12.21", "title": "Корнелия Нинова, БСП: Не съм била права, че сме постигнали съгласие – има привидно деклариране на консенсус"}
{"url": "http://www.focus-news.net/news/2017/12/21/2469691/pregled-na-osnovnite-temi-vav-velikotarnovskiya-pechat.html", "text": "„Учители с 1000 лв. коледни бонуси, медиците остават само с „Благодаря” е заглавие от областния всекидневник „Янтра Днес”. Коледни бонуси и 13-а заплата ще получат преди празниците учителите от СУ „Емилиян Станев“ във Велико Търново. На работещите в най-голямото училище в областта ще бъдат изплатени допълнително 73 на сто от брутните възнаграждения плюс премии от над 300 лв. Така някой от педагозите ще получат над 1000 лв. Това са 70% от брутната заплата като бонус в СУ „Вела Благоева“. Премии ще има в Езикова гимназия, ОУ „Патриарх Евтимий“, ОУ „Бачо Киро“ и други училища в града.\r\n„Общинския съвет в Свищов отпусна 30 000 лв. на болницата“ е друго заглавие от ежедневника. След оспорвани дебати на сесия на местния парламент в Свищов 22-ма от съветниците все пак решиха да отпуснат поредната безвъзмездна финансова помощ от 30 000 лв. на общинската болница. Причината е, че преди дни болничното ръководство отново приплака, че му трябват 50 000 лв., за да си плати сметките за гориво.\r\n„Таланти от центровете за деца и младежи представиха изложбата „Малки сръчковци“ е заглавие от трета страница на ежедневника. „Прелезът, който води към летището в Горна Оряховица, няма акт 16“ четем на страница четири в изданието. На страница пет е поместен материал със заглавие „Доброволци садят 100 плодни финдаки от стари сортове в Еленския балкан“.\r\nНа спортната страница на вестник „Янтра Днес“ четем „Бадара наказан след мача с “белите“. Задължават „Славия“ да възстанови щетите на стадион „Ивайло“.\r\n„Продажбата на винетките за 2018 г. започва преди Коледа“ е заглавие от първа страница на другия областен ежедневник „Борба“. За първи път годишният стикер ще е валиден от датата на купуването, друга новост са 3-месечните винетки. От 22 декември започва продажбата на винетките за 2018 г. В разпространителската мрежа ще бъдат над 2,1 млн. стикера, от които 900 хил. бр. са годишни за леки автомобили. Поетапно до края на януари по разпространителските пунктове ще бъдат пуснати общо около 4,8 млн. винетки.\r\n„Търновката Наталия Донева облече сари на ритуална сватба в Индия“ е друга тема от ежедневника. Далеч от пищните и шумни партита нашенка ще прегърне индуисти и мюсюлмани и ще сподели с тях вълшебството на Коледа. Тя е Наталия Донева от Велико Търново, а постоянният й адрес търпи всекидневна промяна. В момента 28-годишната жена е в столицата на щата Раджастан – Джайпур, Индия. „Ученици от ОУ „Бачо Киро“ затрупаха с подаръци четирите деца в Г. Оряховица, отглеждани от баба им“, „Еленският бут предстои да стане защитено географско указание“, „Снежина Михова стана Директор на годината“, „ГД БОП удари фабрика за амфетамин в махала край Вонеща вода“ и  „Холивудските звезди от „Непобедимите“ са сред клиентите от цял свят на Камен Несторов и Александър Сергев“ са други заглавия от страниците на всекидневника.\r\n„Легендите“ спечелиха първата купа „Трифон Иванов“ в Павликени“, „Антъни Иванов четвърти в анкетата за спортист на годината на България, Тихомир Иванов – десети“ и  „Сребро на европейско първенство и злато от балканско украсиха витрината на великотърновския клуб „Скорпион“ са заглавията от спортната страница на изданието.", "date": "2017.12.21", "title": "Преглед на основните теми във великотърновския печат"}
{"url": "http://www.focus-news.net/news/2017/12/21/2469692/parlamentat-otmeni-moratoriuma-varhu-novi-lekarstva-v-byudzheta-na-nzok-za-2018-godina.html", "text": "Парламентът отмени мораториума върху нови лекарства в бюджета на НЗОК за 2018 година, предаде репортер на Агенция „Фокус“. Отпадането на мораториума бе единодушно прието с 192 гласа „за“. Така народните представители отмениха Параграф 6 от Преходните и Заключителни разпоредби, според който НЗОК през 2018 година няма да заплаща за лекарствени продукти с ново международно непатентно наименование, с изключение на генерични и биоподобни лекарствени продукти. Прогнозният разход по Бюджета на НЗОК за заплащане на новите лекарствени продукти е около 50 млн. лева. Законът за бюджета на НЗОК ще влезе в сила от 1 януари 2018 година.\r\nБиляна ИВАНОВА", "date": "2017.12.21", "title": "Парламентът отмени мораториума върху нови лекарства в бюджета на НЗОК за 2018 година"}
{"url": "http://www.focus-news.net/news/2017/12/21/2469693/afp-feribot-s-nad-250-dushi-na-borda-se-preobarna-kray-filipinite-saobshtava-se-za-zhertvi.html", "text": "Ферибот с 251 души на борда се преобърна край Филипините в четвъртък, а първоначалните доклади са за неопределен брой жертви, предава AFP, като се позовава на информация от бреговата охрана на страната.\r\nИнцидентът се е случил на около 70 км източно от столицата Манила, говорителят на бреговата охрана Арманд Балило на пресконференция. „Чухме, че има жертви, но все още проверяваме информацията“, заяви Балило, допълвайки, че на място са изпратени хеликоптери и кораби, които да окажат съдействие на бедстващите хора.Тереза Герова", "date": "2017.12.21", "title": "AFP: Ферибот с над 250 души на борда се преобърна край Филипините, съобщава се за жертви"}
{"url": "http://www.focus-news.net/news/2017/12/21/2469694/varna-suhi-sa-patnite-nastilki-v-oblastta.html", "text": "Сухи са пътните настилки във Варна и областта, предаде репортер на Радио „Фокус“ – Варна. Времето е облачно, но без валежи, видимостта е добра. Движението по направленията за София, Добрич и Бургас се осъществява без въведени ограничения. \r\nИнтензивен е трафикът по главния път Варна – Добрич. \r\nПо пътя Кранево – Варна при км 83+100 е ограничено движението на моторни превозни средства над 10 т. Обходът е през участъка Кичево – Оброчище.\r\nМарияна ВАЛЕНТИНОВА", "date": "2017.12.21", "title": "Варна: Сухи са пътните настилки в областта"}
{"url": "http://www.focus-news.net/news/2017/12/21/2469695/kyustendil-blagotvoritelen-bazar-s-demonstratsiya-na-zanayatchii-shte-bade-otkrit-pred-etno-tsentar-rubin.html", "text": "В Кюстендил ще бъде открит благотворителен базар с демонстрация на занаятчии. Това съобщи за Радио „Фокус” – Кюстендил Борислав Крумов, председател на сдружение „Роден край”. Базарът ще бъде открит от 13.00 часа пред Етно център „Рубин”. Той ще бъде съпроводен със сцена на открито и ще продължи два дни. \r\n„Предвиждаме демонстрации от занаятчии и уникални изделия, направени от кюстендилските майстори. На откритата сцена всеки ще има възможност да покаже своя талант с рецитал, песен, танци или просто да отправи пожелания, които ще бъдат излъчени”, каза Крумов. По думите му атракции и празнично настроение очакват посетителите, а за най-малките са предвидени изненади.\r\nВенцеслав ИЛЧЕВ", "date": "2017.12.21", "title": "Кюстендил: Благотворителен базар с демонстрация на занаятчии ще бъде открит пред Етно център „Рубин”"}
{"url": "http://www.focus-news.net/news/2017/12/21/2469696/sofiya-okolo-15-taksimetrovi-vodachi-protestirat-pred-sgradata-na-stolichna-obshtina-s-iskane-za-povishavane-na-minimalnite-tseni-za-kilometar-probeg.html", "text": "Около 15 таксиметрови водачи са се събрали на протест пред сградата на Столична община с искане за повишаване на минималните цени за километър пробег, предаде репортер на Агенция \"Фокус\". Цената ще се обсъжда и гласува на заседание на Общинския съвет. Протестиращите искат при тях да дойде някой, за да чуе исканията им. На място има полицаи. Движението в района се осъществява нормално.\r\nЛюба АЛЕКСИЕВА", "date": "2017.12.21", "title": "София: Около 15 таксиметрови водачи протестират пред сградата на Столична община с искане за повишаване на минималните цени за километър пробег"}
{"url": "http://www.focus-news.net/news/2017/12/21/2469697/plovdiv-prodalzhava-premahvaneto-na-opasni-sgradi-na-teritoriyata-na-rayon-severen.html", "text": "Продължава премахването на опасни сгради на територията на район „Северен” в Пловдив. Това съобщи за Радио „Фокус” – Пловдив районният кмет инж. Ральо Ралев. Във връзка с констатации на служители от районната администрация и постъпили сигнали от граждани за опасна триетажна сграда на територията на района, са предприети действия по премахването й.\r\nОпасната постройка е на бул. „Васил Априлов” №125. Тя е с компрометирана конструкция и съществува реална опасност от срутване, както и вероятност за възникване на инциденти с преминаващи граждани. Сградата е освидетелствана със заповед на кмета на район „Северен” Ральо Ралев. „Безопасността на гражданите е най-важна и затова стриктно следим за опасни сгради и съоръжения в паркове и в детските площадки, за да бъдат премахнати своевременно”, коментира той.\r\nТони МИХАЙЛОВ", "date": "2017.12.21", "title": "Пловдив: Продължава премахването на опасни сгради на територията на район „Северен”"}
{"url": "http://www.focus-news.net/news/2017/12/21/2469698/varna-ima-zadarzhano-litse-po-sluchaya-s-podadeniya-signal-za-vzrivno-ustroystvo-na-teritoriyata-na-letishteto.html", "text": "Има задържано лице по случая с подадения сигнал за поставено взривно устройство на територията на летище Варна. Това съобщиха за Радио „Фокус“ – Варна от Областната дирекция на МВР – Варна. Анонимният сигнал е постъпил около 20.30 часа снощи на тел. 112 от неопределено лице и е касаел неопределено място на летището. Незабавно са предприети всички мерки за сигурност, които се предприемат в подобни ситуации. Извършени са щателни проверки, не е установено нищо съмнително или опасно. Работи се по изясняване на допълнителни детайли около случая. Във връзка с подадения сигнал има задържано лице, с което се работи и към днешния ден.„Фокус“ припомня: \r\nОколо 20.30 часа на 20 декември е постъпил сигнал от анонимно лице за взривно устройство на територията на летище Варна. Намиращите се лица в терминала са евакуирани. Извършени са всички необходими проверки за сигурност от компетентните органи. Летището оперира при повишени мерки за сигурност.\r\nМарияна ВАЛЕНТИНОВА", "date": "2017.12.21", "title": "Варна: Има задържано лице по случая с подадения сигнал за взривно устройство на територията на летището"}
{"url": "http://www.focus-news.net/news/2017/12/21/2469699/ria-novosti-darzhavnata-duma-na-ruskata-federatsiya-ratifitsira-sporazumenieto-za-razshiryavaneto-na-bazata-v-tartus.html", "text": "Държавната дума на Руската федерация ратифицира споразумението за разширяването на базата на Военноморския флот на страната в сирийския град Тартус, предава РИА Новости.\r\nСъответният законопроект бе внесен за обсъждане миналата седмица от държавния глава Владимир Путин. Текстът на споразумението между Русия и Сирия бе публикуван на 20 януари. От него става ясно, че договорът ще остане в сила за срок от 49 г. с възможност за автоматично продължаване за още 25 г., има отбранителен характер и не е насочен срещу други държави. \r\nСпоразумението предвижда още в пристанището в Тартус да бъдат допускани едновременно до 11 руски военни кораби, включително такива с ядрена установка..Тереза Герова", "date": "2017.12.21", "title": "РИА Новости: Държавната дума на Руската федерация ратифицира споразумението за разширяването на базата в Тартус"}
{"url": "http://www.focus-news.net/news/2017/12/21/2469700/v-ministerstvoto-na-kulturata-shte-bade-sazdaden-publichen-registar-na-obshtestvenite-biblioteki.html", "text": "В Министерството на културата ще бъде създаден публичен регистър на обществените библиотеки. Това решиха депутатите с промени в Закона за обществените библиотеки на второ четене, предаде репортер на Агенция „Фокус“. Регистърът ще бъде публичен и в електронен вид. В срок от 3 месеца от влизането в сила на закона министърът на културата трябва да издаде наредба за условията за приемане в регистъра. 1 година след влизането му в сила Министерството на културата има задължението да осигури условия за приемане на документите за вписване в регистъра.\r\nБиляна ИВАНОВА", "date": "2017.12.21", "title": "В Министерството на културата ще бъде създаден публичен регистър на обществените библиотеки"}
{"url": "http://www.focus-news.net/news/2017/12/21/2469701/vsichki-poleti-na-letishte-varna-se-izpalnyavat-po-razpisanie.html", "text": "Всички полети на летище Варна се изпълняват по разписание. Това съобщиха за Радио „Фокус“ – Варна от пресцентъра на летището. След извършените всички необходими проверки за сигурност от компетентните органи във връзка с подадения снощи сигнал за поставено взривно устройство на територията на аеропорта работата на летище Варна е била напълно възстановена след 23.00 часа. И към днешния ден полетите се изпълняват по разписание, няма регистрирани закъснения. Мерките за сигурност на летището остават повишени и през празничните дни.\r\nМарияна ВАЛЕНТИНОВА", "date": "2017.12.21", "title": "Всички полети на летище Варна се изпълняват по разписание"}
{"url": "http://www.focus-news.net/news/2017/12/21/2469702/valeri-zhablyanov-bsp-tsyalata-zdravna-sistema-tryabva-da-bade-preosmislena.html", "text": "Системата на здравеопазването, в сегашния си вид, не предлага гаранции за здравето на гражданите, а употребява все по-голям ресурс. Трябва да се помисли за цялостна реформа - заради пазара, новите методи на лечение и иновативните лекарства. Това каза пред БНТ зам.-председателят на НС на БСП Валери Жаблянов, съобщиха от пресцентъра на партията. Жаблянов добави, че при сегашното законодателство Министерство на здравеопазването има ограничено въздействие върху системата, а влияние има една група от интереси. Народният представител бе категоричен, че държавата политика към здравеопазването трябва да бъде променена, защото са се появили много мощни международни фактори. „Трябва да се съсредоточим върху разходите, които прави държавата за здравето на българите и безконтролния растеж на частния сектор в тази сфера”, каза още Жаблянов. \r\n„През 2017 г. се случиха много неща, които дадоха повод за активна обществена реакция. Имаше смисъл от остро поставяне на проблемите в България от страна на опозицията”, коментира социалистът.   Валери Жаблянов бе категоричен, че 2018 г. няма да бъде спокойна, защото правителството и мнозинството създават това безпокойство. „Кабинетът няма ясна посока и е склонен да сменя всяко свое решение под обществен натиск”, заяви той.", "date": "2017.12.21", "title": "Валери Жаблянов, БСП: Цялата здравна система трябва да бъде преосмислена"}
{"url": "http://www.focus-news.net/news/2017/12/21/2469703/sofiya-vremenno-dvizhenieto-po-pat-ii-82-godech-buchin-prohod-osashtestvyava-dvuposochno-v-edna-lenta-poradi-avariral-tezhkotovaren-avtomobil.html", "text": "Временно движението по път II-82 Годеч - Бучин проход осъществява двупосочно в една лента поради аварирал тежкотоварен автомобил. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост.", "date": "2017.12.21", "title": "София: Временно движението по път II-82 Годеч - Бучин проход осъществява двупосочно в една лента поради аварирал тежкотоварен автомобил"}
{"url": "http://www.focus-news.net/news/2017/12/21/2469704/pazardzhik-okrazhniyat-sad-shte-zasedava-po-deloto-sreshtu-kmeta-na-obshtina-belovo-kostadin-varev.html", "text": "Окръжният съд в Пазарджик ще заседава по делото срещу кмета на Община Белово Костадин Варев, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Окръжна прокуратура – Пазарджик. Срещу Костадин Варев е повдигнато обвинение за това, че за периода 31 януари 2013 – 20 август 2014 година като кмет на Община не е положил достатъчно грижи за изпълнение на възложената му работа за изваждане на стари, излезли от употреба подземни тръбопроводи. В резултат на деянието му са настъпили вреди за Общината в размер на 48 745.10 лева. \r\nДелото е насрочено за разпоредително заседание. Началото на съдебното заседание е в 10.30 часа, а съдия-докладчик по делото е Александър Александров.\r\nВаня НИКОЛОВА", "date": "2017.12.21", "title": "Пазарджик: Окръжният съд ще заседава по делото срещу кмета на Община Белово Костадин Варев"}
{"url": "http://www.focus-news.net/news/2017/12/21/2469705/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-na-radio-fokus-plovdiv.html", "text": "В предаването „Със славната 2-ра Тракийска дивизия – За честта на България” на Радио „Фокус” – Пловдив днес продължаваме поредица от издания, в които ви представяме командирите на 9-ти пехотен пловдивски полк. Полкът влиза в състава на 2-ра пехотна тракийска дивизия и участва във войните за обединение на нацията. Директорът на Регионалния исторически музей в Пловдив Стефан Шивачев ще ни разкаже за полковник Димо Христов и за легендата на българската армия подполковник Борис Дрангов, който е и един от идеолозите и теоретиците на българското военно дело. По време на Балканската война полк. Дрангов прославя името си като един от най-способните българските офицери. Като командир на Школата за офицери в Скопие той става любимец на българските войници. Всички го обожават, защото освен със справедливостта си и професионализма на офицер е известен и със огромната си грижа, която полага за своите войници. Полк. Дрангов е единственият загинал в бой командир на 9-ти пехотен пловдивски полк при обстрел на Завоя на Черна.\r\nНаш гост в студиото днес ще бъде военният историк доц. д-р Петър Ненков, с който ще си припомним някои от славните годишнини във военната ни история, които отбелязахме тази година.\r\nПредаването „Със славната 2-ра Тракийска дивизия – За честта на България” се излъчва всеки четвъртък по Радио „Фокус” – Пловдив от 15.00 до 16.00 часа. Водещ на предаването е Цветана Тончева.", "date": "2017.12.21", "title": "Акценти в предаването „Със славната 2-ра Тракийска дивизия – За честта на България” на Радио „Фокус” – Пловдив"}
{"url": "http://www.focus-news.net/news/2017/12/21/2469706/radio-slobodna-evropa-makedoniya-v-haga-shte-se-sastoi-ofitsialna-tseremoniya-za-zakrivaneto-na-mnsbyu.html", "text": "В четвъртък в Хага ще бъде проведена официална церемония за закриването на Международния наказателен съд за бивша Югославия (МНСБЮ), припомня  Радио „Слободна Европа“  в редакцията си за Македония.\r\nТрибуналът, който бе създаден през 1993 г., ще преустанови официално дейност на 1 януари 2018 г. За 24 г. работа, МНСБЮ организира процеси срещу повече от 160 обвиняеми, които получиха присъди за над хиляда години лишаване от свобода. Трибуналът оставя в наследство милиони документи от водените дела, които ще бъдат предадени на ООН, макар страните от Балканите, чиито граждани бяха обвиняеми в процесите, да настояват архивите да им бъдат предадени.\r\nТрибуналът в Хага бе създаден с резолюция на Съвета за сигурност на ООН за военни престъпления, извършени на територията на бивша Югославия.Тереза Герова", "date": "2017.12.21", "title": "Радио „Слободна Европа“ (Македония): В Хага ще се състои официална церемония за закриването на МНСБЮ"}
{"url": "http://www.focus-news.net/news/2017/12/21/2469707/ombudsmanat-maya-manolova-kam-tsik-provedenite-simulatsii-za-e-vota-sa-imitatsiya.html", "text": "Омбудсманът Мая Манолова изпрати становище до Централната избирателна комисия (ЦИК) във връзка с проведените през миналата седмица симулации на дистанционно електронно гласуване, в което остро разкритикува начина, по който те бяха реализирани, съобщиха от пресцентъра на омбудсмана. „Смятам, че за да не бъде симулацията само имитация, същата следва да се извърши в реален изборен район и сред реални избиратели, като включва всички елементи на изборния процес, започвайки от регистрацията на избирателя. Процедурата следва да се придържа към разпоредбите от Изборния кодекс, като бъдат ясно очертани двата разделни във времето етапа - предварителна регистрация и същинско гласуване. За да се постигне целта на закона, трите симулации не следваше да бъдат проведени наведнъж в рамките на един или два дни, а разделени във времето достатъчно, така че да бъдат извършени анализ и оценка след всяка една от тях, като изводите от първата да послужат за подобряване на системата при провеждане на втората и т.н.“, пише в становището си до ЦИК Манолова.\r\nОценката на омбудсмана за проведените симулации е, че не изпълняват целта на закона, защото „избирателите трябва да могат да се регистрират дистанционно, от дома си например или от друго избрано от тях място, до определена дата, след което отново дистанционно да гласуват на друга дата. Електронно дистанционно гласуване е именно от дистанция, както личи и от наименованието и както е описано в Изборния кодекс. В противен случай се оказва форма на присъствено машинно гласуване“.\r\nМанолова изтъква, че съгласно разпоредбите на Изборния кодекс единствената разлика между симулация на дистанционно електронно гласуване и експериментално дистанционно гласуване, което трябва да се проведе три пъти след 1 януари 2018 г. преди същинското прилагане на дистанционно електронно гласуване на избори за Европейски парламент през 2019 г., е, че при симулацията се гласува за измислени партии и коалиции, докато експериментите се провеждат на реални избори, но резултатите не се вземат предвид.\r\n„В заключение бих искала да подчертая, че и симулациите, и експериментите следва да демонстрират и да гарантират надеждността на дистанционното електронно гласуване, а не да послужат като основания за отмяната му от законодателя“, пише омбудсманът.", "date": "2017.12.21", "title": "Омбудсманът Мая Манолова към ЦИК: Проведените симулации за е-вота са имитация"}
{"url": "http://www.focus-news.net/news/2017/12/21/2469708/sofiya-detsa-ot-23-to-sredno-uchilishte-frederik-zholio-kyuri-pozdraviha-obshtinskite-savetnitsi-po-povod-nastapvashtite-koledni-i-novogodishni-praznitsi.html", "text": "Деца от 23-то средно училище „Фредерик Жолио-Кюри“ поздравиха общинските съветници по повод настъпващите коледни и новогодишни празници, предаде репортер на Агенция „Фокус“. С коледни песни и танци малчуганите внесоха празнично настроение в залата преди началото на заседанието. Председателят на Столичния общински съвет Елен Герджиков благодари на децата и изрази надежда този поздрав да подобри работата им. С кворум от 46 общински съветници започна заседанието на Столичния общински съвет. \r\nЛюба АЛЕКСИЕВА", "date": "2017.12.21", "title": "София: Деца от 23-то средно училище „Фредерик Жолио-Кюри“ поздравиха общинските съветници по повод настъпващите коледни и новогодишни празници"}
{"url": "http://www.focus-news.net/news/2017/12/21/2469709/afp-zapochna-izborniyat-den-v-kataluniya.html", "text": "Точно в 9 часа (местно време) избирателните секции в Каталуния отвориха врати за гражданите, които гласуват в ключови избори регионален парламент в Барселона, предава AFP.\r\nИзбирателните секции - над 2,6 хил. - ще останат на разположение за гражданите до 20 часа (местно време), след което ще започне преброяването на бюлетините. Право на глас имат 5,5 млн. избиратели, от които 225 хил. живеят зад граница. \r\nСоциологическите проучвания в навечерието на вота дават индикации, че избирателната активност може да бъде рекордна и да превиши 80%. Междинните данни ще бъдат обявени в 13.45 часа (местно време).\r\nЩо се отнася до изхода от гласуването - прогнозите показват разделение в каталунското общество.\r\nВотът бе организиран от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост на 1 октомври тази година. Някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта, което допълнително повишава градуса на напрежението. Тереза Герова", "date": "2017.12.21", "title": "AFP: Започна изборният ден в Каталуния"}
{"url": "http://www.focus-news.net/news/2017/12/21/2469710/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-dekemvri.html", "text": "„Софийска вода” временно ще прекъсне водоснабдяването в някои части на столицата на 22 декември, съобщиха от пресцентъра на дружеството. В петък във връзка с реконструкция на уличен водопровод на ул. „Искър“ във вилна зона „Мало Бучино“ се налага спиране на водоподаването от 09:00 до 16:00 часа на клиентите на „Софийска вода”, живеещи във вилните зони „Симоница“ и „Пладнище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ ъгъла с ул. „Родопи“.\r\nВ петък във връзка с реконструкция на уличен водопровод на ул. „Георги Георгиев - Гец“ във вилна зона „Киноцентъра“ се налага спиране на водоподаването от 09:00 до 19:00 часа на клиентите на „Софийска вода”, живеещи по ул. „Георги Георгиев - Гец“ от ул. „Георги Парцалев“ до ул. „Боянска“, ул. „Боянска“ №19. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Георгиев - Гец “ ъгъла с ул. „Георги Парцалев“.", "date": "2017.12.21", "title": "„Софийска вода” временно ще прекъсне водоснабдяването в някои части на столицата на 22 декември"}
{"url": "http://www.focus-news.net/news/2017/12/21/2469711/kyustendil-tseremoniyata-sportist-na-godinata-shte-se-provede-v-klub-shampioni-na-sporten-kompleks-osogovo.html", "text": "Церемонията „Спортист на годината” ще се проведе в Кюстендил. Това съобщиха за Радио „Фокус” – Кюстендил от отдел „Младежки дейности” към Община Кюстендил. Награждаването ще започне от 12.00 часа в клуб „Шампиони” на Спортен комплекс „Осогово”. Събитието се организира за 18 поредна година. \r\n26 спортни клуба са направили предложения за „Спортист на Кюстендил 2017”. Всички те са регистрирани по законовия ред и развиват дейност на територията на Община Кюстендил. Традиционно изборът се прави и от спортните журналисти, представителите на регионални и национални медии в Кюстендил и от самите спортни организации.\r\nВенцеслав ИЛЧЕВ", "date": "2017.12.21", "title": "Кюстендил: Церемонията „Спортист на годината” ще се проведе в клуб „Шампиони” на Спортен комплекс „Осогово”"}
{"url": "http://www.focus-news.net/news/2017/12/21/2469712/glavniyat-prokuror-sotir-tsatsarov-zapochvame-obshtonatsionalna-proverka-na-vsichki-peshehodni-pateki.html", "text": "Взехме решение да бъде проведе общонационална проверка на всички пешеходни пътеки. Това заяви главният прокурор Сотир Цацаров по време на брифинг във връзка със зачестилите пътно-транспортни произшествия на пешеходни пътеки и възложените проверки за изправността им, предаде репортер на Агенция „Фокус“. Цацаров поясни, че проверката се разпорежда от прокуратурата и се възлага на органите на МВР и МРРБ. „Жертвите и пострадалите в катастрофи през последните седмици са повече, отколкото бихме могли да приемем със съзнанието, че такава е статистиката. Тя не може да ги мери. Нито един загубен на пътя човешки живот не е просто елемент на една извадка, а е траур на семейство и загуба, без еквивалент. На практика няма населено място и няма дом, който да не е засегнат по един или друг начин от това, което медиите наричат „война по пътищата”, а тя е точно война. Недопустимо е ежедневно да продължават да се газят и убиват хора на пешеходни пътеки, често пъти и деца”, аргументира се главният прокурор. Той допълни, че проверката ще се проведе на територията на цялата страна и трябва да приключи до края на месец февруари 2018 г. Обект на проверката ще бъде съответствието на пътеките с нормативната база, а целта е да се провери дали отговарят на всички изискания.\r\nИван ЛАЗАРОВ", "date": "2017.12.21", "title": "Главният прокурор Сотир Цацаров: Започваме общонационална проверка на всички пешеходни пътеки"}
{"url": "http://www.focus-news.net/news/2017/12/21/2469713/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „За втора поредна година панагюрка печели първата награда от играта на НАП“. Цветанка Лазарова от Панагюрище е първият победител в тазгодишната Лотария с касови бележки. С бон за 7.90 лв.  късметлийката получава игрова конзола с две безплатни игри. Цветанка е участник от първия сезон  на Лотарията, като тази година участва със 182 касови бележки, регистрирани до момента. В  Панагюрище бе дадена и най-голямата награда от първото издание на томболата с касови бележки. Иванка Кавъркова стана големият победител в края на 2016 г. Тя печели чисто нов автомобил, след като бе изтеглен въведен от нея касов бон за 1,80 лв.\r\n„Милчо от Юнаците дари бъбреци и спаси двама болни“, пише на втора страница на изданието. 49-годишен човек от пазарджишкото село Юнаците стана донор и спаси двама тежко болни, на които бяха  присадени бъбреците му. Те са извадени в Донорския център към Областната болница в почивните дни,  след като е получено съгласие от близките. Интересна подробност е, че той сам предварително имал  декларирано съгласие за даряване на органи в осигурителната си книжка, разказаха хора от  обкръжението му. Мъжът е един от ромите, сочени за пример в Юнаците. Земеделец е, до последно поработвал и допълнително. Казва се Сашо, но всички го наричали Милчо. Жена му и двамата му сина са гурбетчии в Германия, той останал да се грижи за възрастната си майка. Съселяните му го знаят като кротък и работлив човек, от будните и интегрираните цигани, както се изразяват.\r\n„Сърцат калугеровец дари храна за 33-ма самотници“ информира от трета страница вестникът. Той е осигурил продукти за празничната им трапеза. Мъжът закарал в кметството през почивните дни олио, брашно, ориз, кашкавал, сирене, макарони и натурален сок, като заръчал с тях да бъдат зарадвани възрастни жители. Продуктите, разпределени в 33 торбички, ще се раздават днес и утре, като целта е за Бъдни вечер да са получени. Красимир Димитров е сред традиционните  дарители за обществени каузи в Калугерово. На Света Ана осигурил помощ за 9 многодетни майки. Помагал е и за организиране  на местни празници.", "date": "2017.12.21", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/21/2469714/afp-vryazvaneto-na-prevozno-sredstvo-v-grupa-hora-v-melbarn-e-umishlen-akt-tvardi-politsiyata.html", "text": "Врязването на превозно средство в група пешеходци в оживена зона във втория по големина град в Австралия е „умишлен акт“ според правоохранителните органи, предава AFP.\r\n„Вярваме, че това, което видяхме, е умишлен акт. Мотивите са неясни“, заяви пред репортери в Мелбърн полицейският командир Ръсел Барет. \r\nПри инцидента пострадаха 12 души, двама от които са настанени в болница, включително дете в предучилищна възраст, получило травма на главата. Водачът на превозното средство е арестуван. \r\nПрез януари четирима души загинаха, а над 20 други бяха ранени при сходен инцидент в града.Тереза Герова", "date": "2017.12.21", "title": "AFP: Врязването на превозно средство в група хора в Мелбърн е „умишлен акт“, твърди полицията"}
{"url": "http://www.focus-news.net/news/2017/12/21/2469715/nikolay-zaychev-kmet-na-peshtera-nyama-da-ima-povishenie-na-taksata-za-bitovi-otpadatsi-v-obshtinata-prez-2018-godina.html", "text": "От 1 януари всички сметища в страната се закриват и по тази причина Община Пещера трябва да извозва сметта си на Регионалното депо за битови отпадъци край Пазарджик, съобщи за Радио „Фокус“ – Пазарджик Николай Зайчев, кмет Пещера. По думите му големият проблем е, че е обжалвано решението за избор на фирма-изпълнител за стопанисване на Регионалното депо и все още не е избран такъв. „При това положение в действие влиза областният управител. Ние подписахме протокол, с който, ако до края на година няма изпълнител, областният управител ще обяви бедствено положение, за да можем ние като община да спазим Закона за управление на отпадъците. И тъй като нямаме готовност за сметосъбирането и сметоизвозването през следващата година, няма да има повишение на таксата за битови отпадъци“, уточни Зайчев. Той каза още, че се подготвя много мащабна информационна кампания за разделно събиране на сметта. Ще бъде закупена и техника за това. „Проблемът е доста сериозен и се обръщам към моите съграждани да се събира сметта разделно и да се съдейства на сметосъбиращите фирми“, каза още Николай Зайчев.\r\nАлбена ЖИЛЕКОВА", "date": "2017.12.21", "title": "Николай Зайчев, кмет на Пещера: Няма да има повишение на таксата за битови отпадъци в общината през 2018 година"}
{"url": "http://www.focus-news.net/news/2017/12/21/2469716/kyustendil-30-detsa-ot-romski-proizhod-shte-se-obuchavat-dopalnitelno-za-raven-dostap-v-uchilishte.html", "text": "Тридесет деца от ромски произход ще се обучават допълнително за равен достъп в училище. Това съобщи пред журналисти Петър Игов, председател на читалище „Васил Левски” в Кюстендил, предаде репортер на Радио „Фокус” – Кюстендил. Децата са на възраст между 5 и 6 години, към момента не посещават детско или учебно заведение. Инициативата предвижда допълнително обучение по български език, което ще става от квалифицирани педагози в извънучебно време в сградата на читалището. \r\n„Недоброто владеене на книжовния език е една от основните причини децата да имат затруднения при разбирането и усвояването на учебния материал и да постигат по-ниски резултати от съучениците си, обясни Петър Игов. Ще бъде обърнато внимание и на родителите за това да бъдат мотивирани и децата им да бъдат записани в предучилищна група или училище.\r\nВенцеслав ИЛЧЕВ", "date": "2017.12.21", "title": "Кюстендил: 30 деца от ромски произход ще се обучават допълнително за равен достъп в училище"}
{"url": "http://www.focus-news.net/news/2017/12/21/2469717/kmetat-na-sofiya-yordanka-fandakova-ne-govorim-za-zabrana-za-otoplyavane-s-tvardo-gorivo-a-s-otpadachni-materiali.html", "text": "Не говорим за забрана за отопляване с твърдо гориво, а с отпадъчни материали. Това каза кметът на София Йорданка Фандъкова по време на заседанието на Столичния общински съвет, предаде репортер на Агенция „Фокус“. „Само преди 2 дни ясно предложихме, че нашият стратегически основен приоритет е темата за чистотата на атмосферния въздух. Предстои да се разгледат и краткосрочни мерки, които комисията предложи. Очаквам от Столичния общински съвет да бъде много активен при обсъждането на тези мерки. Някои от тях са съвсем обществено приемствени, други спорни. Този въпрос изисква обединени усилия на общината и държавата органи, но изисква и усилията и участието на цялото общество“, заяви Фандъкова. По думите ѝ през следващата година се предвиждат допълнително кампании, които да обясняват възможни начини и за придвижване, и за отопление. „Спекулира се понякога с темата, че нищо не се прави. Знаете отлично, че има цялостна програма и че 80 млн. лв. са предвидени за различни инвестиционни мерки. Вчера имахме специална среща с министъра на околната среда и водите. За МОСВ тази тема също е водеща и ключова. Водихме разговори по контрола на източниците за отопление, които не са традиционни. Не говорим за забрана на употребата на твърдо гориво, а с отпадъчни материали. Нашите усилия са насочени към строгия контрол върху източници за доставка на изгорели масла, стари гуми - изобщо отпадъчни материали“, допълни Фандъкова. Тя уточни, че вече над 2000 са станали гумите, които са събрани. „Предстои засилен контрол върху начина на отопление. Мобилната лаборатория беше поискана от нас и предоставена от Изпълнителната агенция по околната среда. Очакваме резултатите утре или вдругиден. Имаме инициатива за предоставяне на газ анализатор на „Пътна полиция“. Те пристигнаха, вече са в София и в следващите дни ще ги предоставим и от началото на следващата година в пунктовете на КАТ да се гарантира, че няма да бъдат регистрирани такива автомобили“, каза още Йорданка Фандъкова. \r\nЛюба АЛЕКСИЕВА", "date": "2017.12.21", "title": "Кметът на София Йорданка Фандъкова: Не говорим за забрана за отопляване с твърдо гориво, а с отпадъчни материали"}
{"url": "http://www.focus-news.net/news/2017/12/21/2469718/zapochvat-redovni-poleti-po-direktnata-avioliniya-sofiya-odesa.html", "text": "Утре, 22 декември, ще бъде изпълнен първият редовен полет по маршрута София - Одеса - София, по който е назначен въздушният превозвач „България Ер”. Това съобщиха от правителствената информационна служба. Стартирането на експлоатацията на линията е по инициатива на вицепремиера Валери Симеонов. Проектът е осъществен с активното съдействие на министъра на финансите Владислав Горанов и министъра на транспорта, информационните технологии и съобщенията Ивайло Московски. Всяка седмица - в петък и в неделя, ще се извършват полети в двете посоки.\r\nЛинията ще подобри свързаността между двете държави и ще позволи на историческите български общности в Украйна да заздравят своите връзки с родината. Така ще се създаде възможност учещите и работещи в България бесарабски българи да избегнат тежкото 10-12 часово пътуване с автобус.\r\nПрез юни с промяна в Закона за трудовата миграция и трудовата мобилност и в подзаконовата нормативна уредба беше облекчено договарянето със сезонни работници, което позволи в летния туристически сезон 2017 над 3000 граждани на Украйна и Молдова от български произход да работят у нас. Новата въздушна линия ще позволи по-високата им мобилност през 2018 г., както и развитието на двустранните туристически и икономически отношения с Украйна и Молдова.\r\nВ първия полет до Одеса ще участват народни представители и правителствена делегация, водена от вицепремиера Валери Симеонов.", "date": "2017.12.21", "title": "Започват редовни полети по директната авиолиния София – Одеса"}
{"url": "http://www.focus-news.net/news/2017/12/21/2469719/ministar-valentin-radev-vsyako-12-o-patno-proizshestvie-v-selata-zavarshva-sas-smart-a-v-gradovete-vsyako-26-o.html", "text": "Всяко 12-о пътно произшествие в селата завършва със смърт, а в градовете – всяко 26-о. Два пъти по-малко са в градовете, което е изумително. Това заяви министърът на вътрешните работи Валентин Радев по време на брифинг във връзка със зачестилите пътно-транспортни произшествия на пешеходни пътеки и възложените проверки за изправността им, предаде репортер на Агенция „Фокус“. \r\nМинистър Радев поясни, че проверката е провокирана от доклад на ГД „Национална полиция”, от който става ясно, че в населените места тежките транспортни произшествия за 11-те месеца на 2017 г. са 4 038, а извън населените места са почти два пъти по-малко – 2 269. „В населените места загиналите са 179, в извън населените – 435”, подчерта Радев. \r\nМинистърът обясни, че инициативата за проверката е на държавното обвинение и главния прокурор Сотир Цацаров и благодари на регионалния министър Николай Нанков, че се е присъединил към нея.\r\nИван ЛАЗАРОВ", "date": "2017.12.21", "title": "Министър Валентин Радев: Всяко 12-о пътно произшествие в селата завършва със смърт, а в градовете – всяко 26-о"}
{"url": "http://www.focus-news.net/news/2017/12/21/2469720/premierat-borisov-i-vitsepremierat-na-singapur-obsadiha-vazmozhnostite-za-zadalbochavane-na-dvustrannoto-satrudnichestvo.html", "text": "Премиерът Бойко Борисов и вицепремиерът на Сингапур Тарман Шанмугаратнам обсъдиха възможностите за задълбочаване на сътрудничеството в политическата и икономическата област между двете страни, съобщиха от правителствената информационна служба.\r\nПо време на срещата бе изразено желание за активизиране на диалога на високо равнище, което ще спомогне за засилването на партньорството в търговията, транспорта, технологичния трансфер. „България е заинтересована от привличането на инвестиции, особено в развитието на информационните и комуникационните технологии, електрониката, биотехнологиите, фармацията“, отбеляза българският премиер и посочи, че страната ни предлага изключително благоприятни условия за инвестиции. \r\nБойко Борисов и Тарман Шанмугаратнам изразиха съгласие, че съществува потенциал за засилване на сътрудничеството и в областите образование, култура, околна среда и туризъм. Те се договориха връзките между двете страни активно да продължат да се развиват и чрез обмен на делегации и бизнес делегация.", "date": "2017.12.21", "title": "Премиерът Борисов и вицепремиерът на Сингапур обсъдиха възможностите за задълбочаване на двустранното сътрудничество"}
{"url": "http://www.focus-news.net/news/2017/12/21/2469721/mvr-chetirima-sa-zaginali-i-26-sa-postradali-pri-katastrofi-v-stranata-prez-izminaloto-denonoshtie.html", "text": "Четирима са загинали и 26 са пострадали при 23 тежки катастрофи в страната през изминалото денонощие. Това съобщиха от пресцентъра на МВР. Трима от пострадалите са с опасност за живота. \r\nВ столицата са регистрирани 4 тежки и 169 леки пътни инцидента, при които има един загинал и трима ранени.", "date": "2017.12.21", "title": "МВР: Четирима са загинали и 26 са пострадали при катастрофи в страната през изминалото денонощие"}
{"url": "http://www.focus-news.net/news/2017/12/21/2469722/sport-bristol-siti-otstrani-manchestar-yunayted-za-kupata-na-ligata.html", "text": "Бристол Сити поднесе най-голямата изненада в турнира за Купата на лигата в Англия, след като отстрани носителя на трофея Манчестър Юнайтед. Тимът от Чемпиъншип елиминира четвърти представител на елита, побеждавайки с 2:1 като домакин своя именит съперник.\r\nДомакините поведоха с гол на Джо Брайън в 51-ата минута, но  Златан Ибрахимович, който изведе Юнайтед с капитанската лента, изравни седем  минути по-късно. Срещата вървеше към продължения, когато в последните секунди от добавеното време Кори Смит отбеляза гол и прати Бристол Сити на полуфиналите.", "date": "2017.12.21", "title": "Спорт: Бристол Сити отстрани Манчестър Юнайтед за Купата на Лигата"}
{"url": "http://www.focus-news.net/news/2017/12/21/2469723/montana-82-godishen-mazh-ot-selo-dolna-bela-rechka-e-zaplashil-s-pistolet-svoy-saselyanin.html", "text": "82-годишен мъж от село Долна Бела Речка е заплашил с пистолет свой съселянин. Това съобщиха от Областната дирекция на МВР – Монтана. Вчера около 13.30 часа е получен сигнал от 59-годишния с инициали Д.М. от град Вършец, според който в село Долна Бела Речка познат го заплашвал с пистолет и впоследствие се оттеглил. \r\nОт проведените оперативно-издирвателни мероприятия е установено, че извършител е 82-годишен с инициали Г.И. от същото село. Неогнестрелното оръжие пистолет „Еkol tuna“ mod. 635, kal. 8 mm не е регистриран в Районно управление „Полиция” – Вършец. Оръжието е предадено с протокол. Уведомен е дежурен прокурор при Районна прокуратура – Берковица. На Г.И. е съставен акт по ЗОБВВПИ и разпореждане. По случая в РУ Вършец е образувана преписка.", "date": "2017.12.21", "title": "Монтана: 82-годишен мъж от село Долна Бела Речка е заплашил с пистолет свой съселянин"}
{"url": "http://www.focus-news.net/news/2017/12/21/2469724/miroslava-taskova-rim-kyustendil-koleden-stan-e-temata-na-dekemvriyskata-muzeyna-rabotilnitsa-za-detsa.html", "text": "„Коледен стан” е темата на декемврийската музейна работилница за деца в Кюстендил. Това съобщи за Радио „Фокус” – Кюстендил Мирослава Таскова, експерт в Регионален исторически музей – Кюстендил. По думите й традиционната детска музейна работилница ще се проведе от 21 до 23 декември с начало 14.00 часа. „Тази тема е вдъхновена от Коледните празници и домашния уют, за който допринасят и меките тъкани, присъстващи на различни места в дома. Затова се посвещава на един от най-старите занаяти – тъкачеството”, каза Таскова. По думите й децата ще имат възможност да се докоснат до откритите находки, свързани със този занаят. Те ще могат и малки станове, закупени със средства на музея.\r\nВенцеслав ИЛЧЕВ", "date": "2017.12.21", "title": "Мирослава Таскова, РИМ – Кюстендил: „Коледен стан” е темата на декемврийската музейна работилница за деца"}
{"url": "http://www.focus-news.net/news/2017/12/21/2469725/veliko-tarnovo-otpadnaha-pitaniyata-kam-kmeta-inzh-daniel-panov-ot-dnevniya-red-na-obshtinskiya-savet.html", "text": "Отпаднаха питанията към кмета на Община Велико Търново от дневния ред на Общинския съвет, предаде репортер на Радио „Фокус“ – Велико Търново. Причина за това бе отсъствието на инж. Даниел Панов заради служебни ангажименти. \r\nВ началото на заседанието председателят на клуба на програмистите във Велико Търново Невен Боянов представи кратка информация за дейността на клуба. „Фокус“ припомня, че с решение на Общинския съвет бе предоставено място за обособяване на свободна зона за IT творчество. Зоната, наречена „хакерспейс”, се намира на втория етаж в Общинския детски комплекс във Велико Търново.\r\nНадежда КРЪСТЕВА", "date": "2017.12.21", "title": "Велико Търново: Отпаднаха питанията към кмета инж. Даниел Панов от дневния ред на Общинския съвет"}
{"url": "http://www.focus-news.net/news/2017/12/21/2469726/yordan-yordanov-kmet-na-dobrich-za-vtora-poredna-godina-obshtinata-dava-realen-byudzhet-koyto-uspyava-da-preizpalni.html", "text": "За втора поредна година Общината дава реален бюджет, който успява да преизпълни. Това заяви кметът на Добрич Йордан Йорданов, предаде кореспондент на Радио „Фокус” – Варна. Обобщените данни показват, че всички приходи се равняват към момента на 98,65% от бюджета. „Това означава, че вървим към 100%-во изпълнение на заложената рамка на бюджета. Това е много добре. В частност можем да конкретизираме – приходите от данъците върху превозните средства са със 110% изпълнение, данъчните приходи са общо с 99,44% изпълнение. До края на годината се очаква преизпълнение. Събираемостта на общинските такси също са с добри резултати – 96,11%. В частта неданъчни приходи имаме от продажба на сгради 155,52% преизпълнение, от продажба на земя – 112%. Като цяло бюджетът върви много, много добре. Разбира се остават тежестите, които наследихме – финансовата корекция в размер на 4,3 милиона лева. Ако тази корекция я нямаше, нещата щяха да стоят по много, много различен начин. За втора поредна година даваме реален бюджет, който успяваме да преизпълним“, коментира кметът. По думите му този бюджет дава позитивното мислене и отговорността да бъде заложен много по-оптимистичен и вече доста по-сериозен бюджет за следващата година. А това би дало възможност на Община град Добрич да направи още повече неща.\r\nЖулиета НИКОЛОВА", "date": "2017.12.21", "title": "Йордан Йорданов, кмет на Добрич: За втора поредна година Общината дава реален бюджет, който успява да преизпълни"}
{"url": "http://www.focus-news.net/news/2017/12/21/2469727/glavniyat-prokuror-sotir-tsatsarov-shte-posledvat-sanktsii-za-kmetovete-za-koito-grizhata-za-peshehodnite-pateki-e-na-posledno-myasto.html", "text": "Целта ни е да инвентаризираме всички пешеходни пътеки в населените места. Това заяви главният прокурор Сотир Цацаров по време на брифинг във връзка със зачестилите пътно-транспортни произшествия на пешеходни пътеки и възложените проверки за изправността им, предаде репортер на Агенция „Фокус“. „Целим да установим местата, на които пешеходните пътеки са почти невидими или видими по такъв начин, че са в тотално отклонение от изискванията на нормативните актове. След това, регион по регион и град по град, да предпишем на кметовете привеждане на пешеходните пътеки в съответствие с нормативните изисквания. Сигурен съм, че има общини, в които това е направено. Има общини обаче, в които грижата за пешеходните пътеки е на последно място и такива, в които те имат такова причудливо оцветяване, че трудно могат да бъдат съобразени с елементарните законови изисквания”, посочи главният прокурор. Той изрази увереност, че голяма част от кметовете, най-вече на големите населени места, ще погледнат положително на това и ще изпълнят съответните предписания. „За тези, за които това не е важно или които не ги изпълнят в съответния срок, ще последват санкции. В крайна сметка ще разполагаме с карта на пешеходните пътеки на страната и ще се опитаме да направим нещо добро”, допълни още главният прокурор Сотир Цацаров.\r\nИван ЛАЗАРОВ", "date": "2017.12.21", "title": "Главният прокурор Сотир Цацаров: Ще последват санкции за кметовете, за които грижата за пешеходните пътеки е на последно място"}
{"url": "http://www.focus-news.net/news/2017/12/21/2469728/shofyorite-nyama-da-mogat-da-pridvizhvat-prevoznoto-si-sredstvo-pri-opasni-neizpravnosti.html", "text": "Шофьорите няма да могат да придвижват превозното си средство при опасни неизправности. Това приеха депутатите по време на гласуването на второ четене на текстове от Закона за движение по пътищата, предаде репортер Агенция „Фокус“. За неопасните неизправности на автомобила ще важи старата разпоредба, т.е. когато  отстраняването на повредата или неизправността на място е невъзможно, водачът може да придвижи пътното превозно средство на собствен ход до място за тяхното отстраняване, но само след като вземе необходимите мерки за безопасност на движението. \r\nДеница КИТАНОВА", "date": "2017.12.21", "title": "Шофьорите няма да могат да придвижват превозното си средство при опасни неизправности"}
{"url": "http://www.focus-news.net/news/2017/12/21/2469729/sofiya-vremenno-e-zatvoreno-dvizhenieto-po-magistrala-hemus-v-posoka-stolitsata-okolo-tunela-vitinya-poradi-katastrofa-s-dva-tir-a.html", "text": "ВВременно е затворено движението по магистрала „Хемус“ в посока столицата около тунела „Витиня“ поради катастрофа с два ТИР-а, съобщиха от пресцентъра на МВР. Ограничението е заради пътен инцидент между два ТИР-а, станал към 10.20 часа. По първоначални данни, на около 500 м след тунела „Витиня“, шофьорът на тежкотоварен автомобил, пътувал в посока към Варна, е изгубил управлението. Камионът е преминал разделителните мантинели, навлязъл е в другото платно и се е ударил в друг ТИР. Няма пострадали, но инцидентът налага спиране на движението в лентите посока към столицата.   \r\nЕкипи на Пътна полиция отклоняват трафика към София по стария път. В посока Варна движението е по магистралата.", "date": "2017.12.21", "title": "София: Временно е затворено движението по магистрала „Хемус“ в посока столицата около тунела „Витиня“ поради катастрофа с два ТИР-а"}
{"url": "http://www.focus-news.net/news/2017/12/21/2469730/kyustendil-tsentarat-za-obshtestvena-podkrepa-provezhda-koledno-atelie-za-potrebitelite.html", "text": "Центърът за обществена подкрепа в Кюстендил провежда коледно ателие за потребителите. Това каза пред Радио „Фокус” – Кюстендил Мая Мицова, управител на центъра. По думите й в ателието се изработват играчки за елха, коледна украса и сувенири. „Потърсиха ни дарители от София, на които ние оказахме съдействие. Целта беше да се намерят деца, на които да бъде подарен компютър. Подаръкът ще отиде при две братчета, настанени в приемно семейство. Изключително сме благодарни за това, че има такива добронамерени и щедри хора”, каза Мая Мицова.\r\nВенцеслав ИЛЧЕВ", "date": "2017.12.21", "title": "Кюстендил: Центърът за обществена подкрепа провежда коледно ателие за потребителите"}
{"url": "http://www.focus-news.net/news/2017/12/21/2469731/lokalno-makedoniya-turskite-vlasti-zabraniha-chestvaneto-na-nova-godina-na-ploshtad-taksim.html", "text": "От съображения за сигурност турските власти забраниха организирането на празненства за Нова година на популярния истанбулски площад „Таксим“, отбелязва скопското електронно издание „Локално“.\r\nЗасилените мерки за сигурност са във връзка със серията терористични нападения, извършени в Турция през последните две години. „Мерките за Нова година ще бъдат на най-високо ниво“, увери представител на местните власти. \r\nТурция бе обект на редица нападения, извършени от членове на „Работническата партия на Кюрдистан“ и „Ислямска държава“. Честванията за новогодишната нощ на 2017 г. бяха помрачени от терористичния атентат в популярния нощен клуб „Рейна“ в Истанбул, в резултат на който загинаха над 40 души, предимно чужденци. Тереза Герова", "date": "2017.12.21", "title": "„Локално“ (Македония): Турските власти забраниха честването на Нова година на площад „Таксим“"}
{"url": "http://www.focus-news.net/news/2017/12/21/2469732/burgas-obshtinskiyat-savetnik-ot-gerb-boycho-georgiev-organizira-priemna-za-grazhdani.html", "text": "Общинският съветник от ГЕРБ - Бургас Бойчо Георгиев ще има приемен ден от 16.30 часа до 18.00 часа в централата на партията в морския град, намираща се на ул. \"Конт Андрованти\" 5. Това съобщиха от пресцентъра на ПП ГЕРБ. Бойчо Георгиев е зам.-председател на Комисията по опазване на околната среда, земеделие и храни, както и член на Комисията по предотвратяване и установяване на конфликт на интереси и Комисията за провеждане на търгове, конкурси, приватизация и реализация на малки благоустройствени проекти. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2017.12.21", "title": "Бургас: Общинският съветник от ГЕРБ Бойчо Георгиев организира приемна за граждани"}
{"url": "http://www.focus-news.net/news/2017/12/21/2469733/sofiya-shofyorite-da-izpolzvat-obhoden-marshrut-v-rayona-na-tunel-vitinya-poradi-katastrofa.html", "text": "Временно e ограничено движението по автомагистрала „Хемус” при км 34 в посока София поради аварирал тежкотоварен автомобил. Движението в посока София се осъществява по обходен маршрут от км 35 на автомагистрала „Хемус” по път. Това съобщиха от пресцентъра на Агенция „Пътна инфраструктура”.\r\nI-1 до км 30 при пътен възел „Витинска река”, след което продължава отново по автомагистрала „Хемус”. Шофьорите да се движат с повишено внимание и съобразена скорост.", "date": "2017.12.21", "title": "София: Шофьорите да използват обходен маршрут в района на тунел „Витиня” поради катастрофа"}
{"url": "http://www.focus-news.net/news/2017/12/21/2469734/deputati-ot-pg-na-bsp-za-balgariya-shte-sezirat-konstitutsionniya-sad-za-tekst-ot-zakona-za-darzhavniya-byudzhet-za-2018-g.html", "text": "Депутати от ПГ на „БСП за България” ще внесат в 12.30 часа в Конституционния съд искане за установяване на противоконституционност на чл. 6, ал. 1, раздел 2, т. 12. „Субсидии и други текущи трансфери” от Закона за държавния бюджет. Това съобщиха от пресцентъра на БСП. След внасянето на документите ще има изявление за медиите.", "date": "2017.12.21", "title": "Депутати от ПГ на „БСП за България” ще сезират Конституционния съд за текст от Закона за държавния бюджет за 2018 г."}
{"url": "http://www.focus-news.net/news/2017/12/21/2469735/faz-preobrashtaneto-na-feribot-kray-filipinite-nay-malko-stotina-dushi-sa-spaseni.html", "text": "Най-малко стотина души са спасени, след като ферибот с 251 души на борда се преобърна край Филипините в четвъртък, съобщава германският ежедневник Die Frankfurter Allgemeine Zeitung.\r\nИнцидентът  е случи на около 70 км източно от столицата Манила. Според първоначалните данни има жертви, но техният брой към момента не е конкретизиран. Остава неизвестно и какъв е броят на хората, които са в неизвестност след произшествието. Няма информация и за причините за инцидента.  На място са изпратени хеликоптери и кораби, които да окажат съдействие на бедстващите хора.Тереза Герова", "date": "2017.12.21", "title": "FAZ: Преобръщането на ферибот край Филипините – най-малко стотина души са спасени"}
{"url": "http://www.focus-news.net/news/2017/12/21/2469736/dobrich-praznichen-kontsert-posveten-na-predstoyashtite-koledni-praznitsi-se-sastoya-v-salona-na-nch-saglasie-1980-v-kavarna.html", "text": "Празничен концерт, посветен на предстоящите коледни празници, се състоя в салона на НЧ „Съгласие - 1980”, съобщиха от пресцентъра на Община Каварна. Талантливи деца озариха сцената. В музикална програма участваха деца от Народен хор и Детски народен хор „Шарено коланче” с ръководител Невелина Василева, децата от Вокална академия „Каварна” с ръководител Надя Ботева, Детски  фолклорен танцов ансамбъл и Фолклорен танцов ансамбъл „Бизоне” с ръководител Стела Иванова. Малкият фокусник Игор бе специалната изненада на празничния концерт. \r\nРъководителите и децата от творческите състави на НЧ „Съгласие - 1980” стоплиха сърцата на публиката с прекрасните си изпълнения и пожелаха на всички здраве, щастие и благоденствие през новата 2018 година.", "date": "2017.12.21", "title": "Добрич: Празничен концерт, посветен на предстоящите коледни празници, се състоя в салона на НЧ „Съгласие - 1980” в Каварна"}
{"url": "http://www.focus-news.net/news/2017/12/21/2469737/v-agentsiya-patna-infrastruktura-shte-badat-predstaveni-vinetkite-za-2018-godina.html", "text": "Председателят на Управителния съвет на Агенция „Пътна инфраструктура“ инж. Дончо Атанасов ще представи винетните стикери за 2018 година. Това съобщиха от пресцентъра на АПИ. Пресконференцията ще се проведе утре, 22 декември, от 10.00 часа, в зала 702 в Агенция „Пътна инфраструктура“.", "date": "2017.12.21", "title": "В Агенция „Пътна инфраструктура” ще бъдат представени винетките за 2018 година"}
{"url": "http://www.focus-news.net/news/2017/12/21/2469738/prezidentat-rumen-radev-privetstva-otpadaneto-na-zabranata-za-zaplashtane-ot-byudzheta-na-nzok-na-novi-lekarstveni-produkti-prez-2018-g.html", "text": "Президентът Румен Радев приветства промяната в подхода и отмяната на забраната за заплащане от бюджета на НЗОК през 2018 г. на определени лекарствени продукти.  Това съобщиха от прессекретариата на държавния глава. \r\nДържавният глава призовава всички парламентарни групи занапред да отчитат етичните съображения и да действат в интерес на конституционните права на гражданите и социалната справедливост.", "date": "2017.12.21", "title": "Президентът Румен Радев приветства отпадането на забраната за заплащане от бюджета на НЗОК на нови лекарствени продукти през 2018 г."}
{"url": "http://www.focus-news.net/news/2017/12/21/2469739/api-v-posledniya-raboten-den-predi-koleda-se-ogranichava-dvizhenieto-na-kamionite-nad-12-t-po-natovarenite-patishta-dve-lenti-shte-ima-za-izlizashtite-ot-sofiya-prez-vladaya.html", "text": "Утре - 22 декември, последният работен ден преди петте почивни дни за Коледа, от 16.00 до 20.00 часа ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността при пътуване и увеличаване на пропускателната способност на инфраструктурата. Това съобщиха от пресцентъра на Агенция \"Пътна инфраструктура\". Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението.\r\nОграничено ще е преминаването на камионите над 12 тона по следните участъци от републиканската мрежа:\r\n• автомагистралите;\r\n• път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n• път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n• път I-4 п. в. „Коритна“ - Велико Търново - Шумен;\r\n• път I-5 Русе - Велико Търново;\r\n• път I-8 ГКПП „Калотина“ – София;\r\n• път I-9 Варна - Бургас;\r\n• път II-18 Околовръстен път на град София;\r\n•път II-99 Бургас - Царево.\r\nПо същите направления тежкотоварните камиони ще бъдат спрени и в последния почивен ден - 27 декември, от 14 ч. до 20 ч.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.\r\nНа 27 декември (сряда) от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2017 г. в приложения линк -", "date": "2017.12.21", "title": "АПИ: В последния работен ден преди Коледа се ограничава движението на камионите над 12 т по натоваренитe пътища, две ленти ще има за излизащите от София през Владая"}
{"url": "http://www.focus-news.net/news/2017/12/21/2469740/aleksandar-vulin-sarbiya-zapochva-intenzivni-pregovori-s-rusiya-za-zakupuvane-na-mnogotselevi-helikopteri-mi-17-rano-e-da-se-govori-za-s-300.html", "text": "Сръбският министър на отбраната Александър Вулин разкри, че Белград ще започне интензивни преговори с Москва за закупуване на до шест многоцелеви хеликоптери Ми-17 и откриването на съвместен център за ремонта им на територията на страната, пише белградското електронно издание Politica.\r\nСъответните коментари Вулин направи след завръщането си от Москва, където бе на посещение като част от делегацията на държавния глава Александър Вучич. Съгласно думите му, визитата е потвърдила високото ниво на военното сътрудничество между двете страни.\r\nНа журналистически въпрос дали Сърбия ще закупи от Русия зенитно-ракетна система С-300, Вулин подчерта, че е „твърде рано да говорим за това“. \r\nВоенният министър на Белград не пропусна да коментира и възможното включване на Москва в преговорите за нормализиране на двустранните отношения между Сърбия и Косово. В тази връзка Вулин отбеляза, че това „драматично променя ситуацията“. Управляващите в Белград обаче са доволни и от сегашния формат на преговорите, които се водят с посредничеството на Европейския съюз, увери Вулин. .Тереза Герова", "date": "2017.12.21", "title": "Александър Вулин: Сърбия започва интензивни преговори с Русия за закупуване на многоцелеви хеликоптери Ми-17, рано е да се говори за С-300"}
{"url": "http://www.focus-news.net/news/2017/12/21/2469741/haskovo-paraolimpietsat-georgi-kiryakov-be-obyaven-za-sportist-na-godinata-na-topolovgrad.html", "text": "Параолимпиецът Георги Киряков бе обявен за Спортист на годината на Тополовград. На тържествена церемония Златната купа му връчи замeстник–кметът на общината Маргарита Георгиева. Това съобщиха от пресцентъра на Община Тополовград.\r\nПрез годината Георги Киряков спечели сребърен медал  в дисциплината хвърляне на копие и четвърто място в дисциплината тласкане на гюле  на Международен турнир  по лека атлетика „Хърватия Опен” – Загреб; зае шесто място в дисциплината \"Хвърляне на копие\" и осмо място в \"Тласкане на гюле\" на Световно първенство по лека атлетика в Лондон, Великобритания; спечели златни медали в дисциплините \"Вдигане на тежести\" и \"Тенис на маса\"на Държавно първенство в гр.Ямбол. \r\nГеорги Киряков е пети в Световната ранглиста в дисциплината Хвърляне на копие за 2017 г. ам той получи почетен плакет и грамота. \r\nУспоредно с избора на Спортист на годината за високи спортни постижения със златни и сребърни купи и грамоти се отличиха и най-добрите спортисти и най-добрия отбор за годината. \r\nНаградата за най-добър отбор на година бе присъдена на Спортен клуб „Тенис на маса” с треньор  Иван Чинтов. Клубът работи системно с 10 състезатели. През 2017 г. отборът  взе участие в Държавните игри на малките градове в град Дългопол, където спечели  Бронзов медал и в Турнир по тенис на маса в град Ямбол и се отличи с I място.\r\nНаградите връчиха председателят на ОбС Васил Сяров, заместник–кметът на общината Наско Стоянов, началникът на отдел ХСД Красимира Ятакчиева и Георги Киряков.", "date": "2017.12.21", "title": "Хасково: Параолимпиецът Георги Киряков бе обявен за Спортист на годината на Тополовград"}
{"url": "http://www.focus-news.net/news/2017/12/21/2469742/ministar-nikolay-nankov-nyama-sinhronizatsiya-mezhdu-iziskvaniyata-za-peshehodni-pateki-po-republikanskite-patishta-i-tezi-v-urbaniziranite-teritorii.html", "text": "Няма синхронизация между изискванията за пешеходни пътеки по републиканските пътища тези в урбанизираните територии. Това заяви министърът на регионалното развитие и благоустройството Николай Нанков по време на брифинг във връзка със зачестилите пътно-транспортни произшествия на пешеходни пътеки и възложените проверки за изправността им, предаде репортер на Агенция „Фокус“. Министър Нанков поясни, че според нормативната уредба пешеходните пътеки в урбанизираните територии са с доста по-занижени изисквания от гледна точка на материалите. „Зачестяват случаите произшествия на пешеходни пътеки в цялата страна, които са със забранено по норматив фоново и цветово изписване. Пешеходните пътеки трябва да са изцяло бели, без никакви знаци по тях”, уточни министър Нанков. По думите му Законът за пътищата трябва да бъде актуализиран в частта му относно административно-наказателните разпоредби, които санкционират пропуските на органите на местната власт при поддържането на пешеходните пътеки спрямо изискванията. \r\nТой поясни, че проверката за пешеходните пътеки ще е само в населените места, защото по републиканските пътища подобно проверка тече вече втора седмица. \r\nИван ЛАЗАРОВ", "date": "2017.12.21", "title": "Министър Николай Нанков: Няма синхронизация между изискванията за пешеходни пътеки по републиканските пътища и тези в урбанизираните територии"}
{"url": "http://www.focus-news.net/news/2017/12/21/2469743/34-godishen-mazh-e-zadarzhan-za-podavaneto-na-anonimen-signal-za-izvanredna-situatsiya-na-letishte-varna.html", "text": "34-годишен мъж е задържан за подаването на анонимен сигнал за извънредна ситуация на Летище – Варна. Това съобщиха от Областната дирекция на МВР – Варна. Около 20.30 часа, снощи, на телефон 112 е постъпил анонимен сигнал от неопределено лице за неопределено място, касаещ Летище – Варна. Незабавно са предприети мерки за отцепване и обезопасяване на периметъра на Летище-то. След извършените щателни проверки не са намерени съмнителни или опасни предмети или вещества. Във връзка със случая има задържан мъж – 34-годишен варненец, известен на органите на реда. По случая е образувано досъдебно производство, материалите са докладвани на прокурор от Районна прокуратура – Варна.", "date": "2017.12.21", "title": "34-годишен мъж е задържан за подаването на анонимен сигнал за извънредна ситуация на Летище – Варна"}
{"url": "http://www.focus-news.net/news/2017/12/21/2469744/mustafa-karadaya-dps-posreshtame-predsedatelstvoto-razedineni-bedni-bez-izgledi-za-politicheska-normalnost-i-ikonomicheski-rastezh.html", "text": "Като общество, държава и институции посрещаме Председателството разединени, конфронтирани, бедни, без изгледи за политическа нормалност и икономически растеж, компрометирана демокрация и ерозирала държавност. Това каза председателят на ПГ на ДПС Мустафа Карадайъ в декларация от името на групата, предаде репортер на Агенция „Фокус“. „Основната причина за това е днешната формула на управление“, заяви той. „В този стратегически за страната ни етап е нужно да се положат усилия да се осигури успешно реализиране на Председателството с подкрепата на всички национално отговорни формации“, обясни Мустафа Карадайъ. „Какво ни предложи най-голямата политическа партия? ГЕРБ не успя да разчете правилно резултатите от изборите и политическите послания на избирателите“, коментира лидерът на ДПС. „Предложиха ни неудачна формула за управление, включваща националисти във властта, без да има нужда“, изтъкна Мустафа Карадайъ. Според него с това ГЕРБ са излъгали избирателите си и цялото общество, отказали са се от предизборната си програма и са поели по инерция заедно с националистите. „Властта днес не само не гарантира сигурност и стабилност, не предлага необходимите реформи, не създава условия за икономически растеж и просперитет“, заяви председателят на ПГ на ДПС. „Обясняват ни, че едните бързали, другите не толкова, без да допускат, че това разкрива безсилието на управлението“, коментира той. „Властта значи преди всичко отговорност и управляващите не могат да избягат от нея“, посочи Мустафа Карадайъ и допълни, че демокрацията не е диктат на мнозинството, а баланс между институциите.\r\nБиляна ИВАНОВА", "date": "2017.12.21", "title": "Мустафа Карадайъ, ДПС: Посрещаме Председателството разединени, бедни, без изгледи за политическа нормалност и икономически растеж"}
{"url": "http://www.focus-news.net/news/2017/12/21/2469745/pazardzhik-okrazhniyat-sad-ne-dade-hod-na-deloto-sreshtu-kmeta-na-obshtina-belovo-kostadin-varev.html", "text": "Окръжният съд в Пазарджик не даде ход на делото срещу кмета на Община Белово Костадин Варев, предаде репортер на Радио „Фокус“ – Пазарджик. Прокурорът по делото Недялка Попова, защитата на Варев, чрез адвокат Стоян Парпулов се обявиха за даване ход на делото. Съдия Александър Александров обяви, че не може да бъде даден ход, тъй като председателят на Общинския съвет в Белово не може да бъде пострадало лице, а трябва да се назначи особен представител, който да представлява Община Белово. \r\nСъдът разпореди да бъде изпратено писмо до Адвокатската колегия в Пазарджик, която да определи такъв особен представител. Съдът отложи делото за 18 януари 2018 година от 11.00 часа.\r\nВаня НИКОЛОВА", "date": "2017.12.21", "title": "Пазарджик: Окръжният съд не даде ход на делото срещу кмета на Община Белово Костадин Варев"}
{"url": "http://www.focus-news.net/news/2017/12/21/2469746/yordan-yordanov-kmet-na-dobrich-zhelanieto-na-obshtinata-e-gradat-da-bade-s-edna-ot-nay-dobrite-infrastrukturi.html", "text": "Желанието на Общината е градът да бъде с една от най-добрите инфраструктури. Това заяви кметът на Добрич Йордан Йорданов, предаде кореспондент на Радио „Фокус” – Варна. Преди дни на последното за годината редовно заседание на Общинския съвет бе взето решение предвидените 600 000 лева за изграждане на система за видеонаблюдение да бъдат пренасочени за ремонт на тротоари. Предложението бе направо от кмета и бе подкрепено от общинските съветници. „Добрич в годините се е славил с лоша инфраструктура. Искаме да обърнем този процес и в момента да се славим с една от най-добрите инфраструктури. Това е и причината да предложа на Общински съвет да насочим тези средства към изграждането на тротоари. Тук говорим за модерни европейски тротоари от павиран тип, при който когато има работа по подземни комуникации, паветата могат да бъдат премахнати и после монтирани отново. Тротоарите в Добрич не са ремонтирани повече от 20 години. Съвсем логично е от два приоритета да изберем един, който е с по-висока степен на важност. Уточнявам, в никакъв случай не зачеркваме видеонаблюдението, просто го оставаме за следващите години, тъй като отново финансовата корекция ни пречи. Така или иначе в следващия месец очакваме решение по делото за наложената на Общината финансова корекция, което се надявам да ни даде малко въздух и по някакъв начин да ни опростят поне частично финансовата корекция“, посочи Йордан Йорданов. Той припомни, че на Общината е наложена финансова корекция в размер на 4,3 милиона лева, която е в тежест и е наследена. „Налагаме го като политика и приоритети да прегрупираме кредита, който издърпахме за видеонаблюдение да бъде насочен в момента за тротоари“, допълни кметът.\r\nЖулиета НИКОЛОВА", "date": "2017.12.21", "title": "Йордан Йорданов, кмет на Добрич: Желанието на Общината е градът да бъде с една от най-добрите инфраструктури"}
{"url": "http://www.focus-news.net/news/2017/12/21/2469747/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Сръбският министър на отбраната Александър Вулин разкри, че Белград ще започне интензивни преговори с Москва за закупуване на до шест многоцелеви хеликоптери Ми-17 и откриването на съвместен център за ремонта им на територията на страната, пише белградското електронно издание Politica.\r\nСъответните коментари Вулин направи след завръщането си от Москва, където бе на посещение като част от делегацията на държавния глава Александър Вучич. Съгласно думите му, визитата е потвърдила високото ниво на военното сътрудничество между двете страни.\r\nНа журналистически въпрос дали Сърбия ще закупи от Русия зенитно-ракетна система С-300, Вулин подчерта, че е „твърде рано да говорим за това“. \r\nВоенният министър на Белград не пропусна да коментира и възможното включване на Москва в преговорите за нормализиране на двустранните отношения между Сърбия и Косово. В тази връзка Вулин отбеляза, че това „драматично променя ситуацията“. Управляващите в Белград обаче са доволни и от сегашния формат на преговорите, които се водят с посредничеството на Европейския съюз, увери Вулин.\r\n*** От съображения за сигурност турските власти забраниха организирането на празненства за Нова година на популярния истанбулски площад „Таксим“, отбелязва скопското електронно издание „Локално“.\r\nЗасилените мерки за сигурност са във връзка със серията терористични нападения, извършени в Турция през последните две години. „Мерките за Нова година ще бъдат на най-високо ниво“, увери представител на местните власти. \r\nТурция бе обект на редица нападения, извършени от членове на „Работническата партия на Кюрдистан“ и „Ислямска държава“. Честванията за новогодишната нощ на 2017 г. бяха помрачени от терористичния атентат в популярния нощен клуб „Рейна“ в Истанбул, в резултат на който загинаха над 40 души, предимно чужденци.\r\n*** Турция има готовност да разреши „проблема с доверието\" с Европейския съюз, увери посланикът на Анкара при Общността -  Селим Йенел, съобщава вестник Hurriyet. \r\nГоворейки пред журналисти в Париж, турският дипломат подчерта, че основната пречка в отношенията между Анкара и Брюксел е „липсата на доверие\".\r\n„За съжаление нямаме пълно доверие едни на други. Искаме да възстановим доверието“, увери Йенел.\r\nДипломатът отбеляза, че преговорите за турското членство в Общността „сега са в застой“, но това трябва да бъде променено, тъй като тази ситуация не е в интерес и за двете страни. Съгласно думите на Йенес, някои от преговорните глави не са отворени заради политически причини и изрази мнение, че гръцката администрация на остров Кипър блокира процеса. \r\n„Докато не бъде решен кипърският спор, не можем да направим стъпка по този въпрос\", добави Йенел.\r\nТурция кандидатства за членство в ЕС през 1987 г., но преговорите за присъединяване започнаха чак през 2005 г., припомнят от редакцията.\r\n***", "date": "2017.12.21", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/12/21/2469748/burgas-zadarzhani-sa-9-dushi-za-proizvodstvo-plasirane-i-darzhane-na-narkotichni-veshtestva-pri-politseyska-operatsiya-v-oblastta.html", "text": "Девет души, занимаващи се с производство, пласиране и държане на различни по вид наркотични вещества са задържани от служители на ОД МВР – Бургас при проведена на територията на Бургаска област специализирана полицейска операция. Намерени и иззети са амфетамини, метамфетамин, канабис и „друсан чай”. Образувани са шест бързи полицейски производства. Това съобщиха от Областната дирекция на МВР – Бургас.\r\nВ резултат на полицейските действия на служители от Районно управление „Полиция” – Несебър за предотвратяване, пресичане и разкриване на престъпления с наркотични вещества е извършена проверка на дома на 33 годишния с инициали П.Ф., разположен на несебърската улица „Любен Каравелов”, като е намерена и иззета суха тревна маса (канабис) с тегло около 200 г. и две електронни везни. Й.Ш. е задържан за срок от 24 часа – по случая е образувано досъдебно производство.\r\nОколо 11.55 часа вчера служители от Районно управление „Полиция” – Средец извършили претърсване в дома на 24 годишния с инициали С.Г. от Средец на ул. „Н.Й. Вапцаров”, като намерили и иззели свитък с бяло кристално вещество (метамфетамин). В обитаваната от С.Г. стая, разположена на партерния етаж в къщата, са намерени и иззети: стъклено плаке с наличие на бяло кристално вещество (метамфетамин), червено кристално вещество (червен фосфор), както и различни по вид и съдържание бутилки, съдържащи химични вещества (прекурсури), способстващи за производството на високорисково наркотично вещество метамфетамин (пико). Общото количество на намереното наркотичното вещество е около шест грама. С.Г. е задържан за срок от 24 часа – по случая е образувано бързо полицейско производство.\r\nСлужители от Районно управление „Полиция” – Малко Търново извършили проверка на 38-годишния с инициали Й.Ш. от Малко Търново, като намерили и иззели плик с около 13 грама суха зелена тревна маса (канабис). Й.Ш. е задържан за срок от 24 часа – по случая е образувано бързо полицейско производство.\r\nВ района на бл. 29 в к-с „Меден Рудник” служители от Четвърто Районно управление „Полиция” – Бургас със съдействието на служители от Пето Районно управление „Полиция” – Бургас извършили проверка на криминално проявения 32-годишен с инициали Е.Ф. и 20-годишен с инициали П.М. и двамата от Бургас, като в П.М. намерили и иззели топче, съдържащо т.нар. „друсан чай”. В дома на Е.Ф. в бл. 29 в к-с „Меден Рудник” са намерени и иззети 23 грама „друсан чай”. Двамата бургазлии са задържани за срок от 24 часа. \r\nСлужителите от Първо Районно управление „Полиция” – Бургас извършили претърсване в дома на 23-годишния с инициали К.П. от Бургас на ул. „Вълко Пушков” в кв. „Победа” - намерени и иззети са 15 топчета със суха тревна маса (канабис). К.П. е задържан за срок от 24 часа. Преди броени дни в дома на К.П. при претърсване бяха открити и и иззети 98 топчета синтетичен канабиноид във вид на чай за пушене и сумата от 320 лв. По случая бе образувано бързо полицейско производство.\r\nОколо 15.00 часа вчера на около 20 м от СОУ „Иван Вазов” в Поморие, служители от Районно управление „Полиция” – Поморие извършили проверка на 16-годишния с инициали Н.Д. от Бургас, като намерили и иззели два свитъка със зелена суха тревна маса (канабис) и плик с бяло прахообразно вещество (амфетамин). В.Д. е задържан с полицейска заповед за срок до 24 часа. По случая бе образувано бързо полицейско производство.\r\nСлужители от Районно управление „Полиция” – Айтос извършили проверка на криминално проявената 34-годишна с инициали С.А. от Айтос, като намерили и иззели девет топчета със суха зелена тревна маса (марихуана) с тегло от 10 грама. С.А. е задържана за срок от 24 часа. По случая бе образувано бързо полицейско производство.\r\nПри извършена проверка в дома на 30-годишния с инициали И.Х., разположен на ул. „Пробуда” в кв. „Сарафово”, служители от Пето Районно управление – Бургас намерили и иззели бяло кристалообразно вещество (амфетамин и метамфетамин с различен грамаж, точното количество на който е в процес на изясняване). И.Х. е задържан за срок от 24 часа – по случая е образувано досъдебно производство.", "date": "2017.12.21", "title": "Бургас: Задържани са 9 души за производство, пласиране и държане на наркотични вещества при полицейска операция в областта"}
{"url": "http://www.focus-news.net/news/2017/12/21/2469749/komisiyata-za-zashtita-na-potrebitelite-shte-bade-domakin-na-detska-blagotvoritelna-izlozhba-s-naslov-detsa-pomagat-na-detsa.html", "text": "В навечерието на Коледа Комисията за защита на потребителите ще бъде домакин на детска благотворителна изложба с наслов „Деца помагат на деца”. Малките таланти от детската школа „Арт Плей” с ръководител Калина Попова са решили чрез своите рисунки да подкрепят свои връстници с онкохематологични заболявания. Събраните средства от изложбата ще бъдат дарени за лечението на деца с такива проблеми, които се лекуват в СБАЛ ИСУЛ.\r\nИзложбата ще бъде открита на 21 декември от 17.00 часа от председателя на КЗП Димитър Маргаритов в сградата на Столична библиотека на пл. Славейков N 4, ет.3.", "date": "2017.12.21", "title": "Комисията за защита на потребителите ще бъде домакин на детска благотворителна изложба с наслов „Деца помагат на деца”"}
{"url": "http://www.focus-news.net/news/2017/12/21/2469750/sofiyska-apelativna-prokuratura-protestira-opravdatelnata-prisada-na-mark-staykov-obvinen-za-otglezhdane-i-darzhane-na-narkotichni-veshtestva-i-napadenie-na-politseyski-sluzhiteli.html", "text": "Състав на Софийския апелативен съд е постановил вчера оправдателна присъда спрямо подсъдимия Марк Стайков, обвинен за извършени от него на 12 февруари 2015 г. престъпления – незаконно отглеждане и държане на наркотични вещества и причиняване на телесни повреди на полицейски орган при изпълнение на службата му. Това съобщиха от пресцентъра на Апелативна прокуратура – София. Съдебното производство срещу Стайков е започнало през 2016 г. в Софийски градски съд, след внесен от Окръжна прокуратура - Смолян обвинителен акт срещу него. \r\nПодсъдимият е привлечен към наказателната отговорност за отглеждане на марихуана в саксии, скрити в гардероб в обитаваното от него жилище в столичния жк. „Младост“, както и за държане на марихуана, амфетамин и МДМА. Мъжът е бил предаден на съд и за причинени леки телесни повреди на двама полицаи от сектор „Противодействие на криминалната престъпност“ към 7 Районно управление „Полиция” – София по време на изпълняваните от тях служебни задължения. \r\nПървоинстанционният съд е признал Стайков за виновен по всички обвинения и му е наложил едно общо наказание от две години „лишаване от свобода“ с четиригодишен изпитателен срок и глоба в размер на пет хиляди лева. \r\nАпелативна прокуратура – София ще внесе протест срещу оправдателната присъда на въззивната инстанция пред Върховния касационен съд в законоустановения срок.", "date": "2017.12.21", "title": "Софийска апелативна прокуратура протестира оправдателната присъда на Марк Стайков, обвинен за отглеждане и държане на наркотични вещества и нападение на полицейски служители"}
{"url": "http://www.focus-news.net/news/2017/12/21/2469751/veliko-tarnovo-s-30-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 30 см се е повишило нивото на река Дунав при Свищов за изминалото денонощие, съобщиха от хидрометеорологичната станция в града. Водният стоеж на реката е 426 см. Температурата на водата e 4.5 градуса.", "date": "2017.12.21", "title": "Велико Търново: С 30 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/21/2469752/plovdiv-narusheno-e-vodopodavaneto-v-chetiri-sela-v-oblastta-ekipi-otstranyavat-vazniknalite-avarii.html", "text": "Нарушено е водоподаването в четири села на територията на Пловдивска област, екипи отстраняват възникналите аварии. Това съобщиха за Радио „Фокус“ – Пловдив от пресцентъра на водоснабдителното дружество. Без вода до отстраняване на авариите са населените места Зелениково и Върбен, а с частично нарушено водоподаване са селата Първенец и Розовец.\r\nЕкипите работят по отстраняването на аварии също в градовете Асеновград и Пловдив. Нарушено е водоподаването в кв. „Св. Георги“ в Асеновград поради възникнали аварии на улиците „Голаш“, „Акация“ и „Цар Иван Асен II“. Без вода до отстраняване на повреди са и живущите в района на блок №80 в квартал „Тракия“ в Пловдив, също в района на ул. „Антим Първи“ в града.\r\nТони МИХАЙЛОВ", "date": "2017.12.21", "title": "Пловдив: Нарушено е водоподаването в четири села в областта, екипи отстраняват възникналите аварии"}
{"url": "http://www.focus-news.net/news/2017/12/21/2469753/pazardzhik-detskata-teatralnata-postanovka-koleda-v-teatar-shte-bade-predstavena-v-peshtera.html", "text": "Детската театралната постановка „Коледа в театър“ ще бъде представена в Пещера днес като част от декемврийската културна програма на Общината, съобщи за Радио „Фокус“ – Пазарджик Димитър Павлов от Общината. Представлението ще започне в 12.00 часа в читалище „Развитие“ в града. \r\nВ началото на седмицата за малчуганите бе представена и театралната постановка „Коледни неразбории“. На 22 декември ще бъде изнесен и Коледен концерт по проект „Шарени мъниста“, в които ще вземат участие ученици от учебните заведения в Пещера. Събитието ще започне в 17.30 часа в читалището в града.\r\nАлбена ЖИЛЕКОВА", "date": "2017.12.21", "title": "Пазарджик: Детската театралната постановка „Коледа в театър“ ще бъде представена в Пещера"}
{"url": "http://www.focus-news.net/news/2017/12/21/2469754/pregled-na-osnovnite-temi-vav-varnenskiya-pechat.html", "text": "„Опашки се извиха в „Изчислителния център“ е заглавие от първа страница в днешния брой на варненския вестник „Черно море“. Медийна група „Черно море“ получи зрителски сигнал за големи опашки в паричния салон на „Изчислителния център“ във Варна. Данъкоплатци се оплакаха, че чакат повече от 3 часа, а обслужването е мудно, защото само 2 от касите на „Местни данъци и такси“ работят. \r\n„Глобяват производител на хляб за необявен на етикета малц“, четем още в броя. Читател на Медийна група „Черно море“ донесе в редакцията хляб, закупен от варненски магазин, който се предлага като „типов“. Продуктът имаше видимо струпване на тъмно вещество в единия край на всички филии от начало до край. След като Медийна група „Черно море“ сигнализира за това в ОДБХ, бе направена бърза проверка. Не боя, а малц се оказа веществото, оцветило хляба. „Първо искам да благодаря на Медийна група „Черно море“ за бързото уведомяване – каза д-р Златина Димова, директор на Областната дирекция по безопасност на храните (ОДБХ) във Варна. – Така ние своевременно можахме да изпратим екип, който да установи за какво става въпрос. Нашите колеги отидоха на място още сутринта с хлебния пакет, който вие ни предоставихте. Беше направено проследяване на хляба. Бяха отворени на произволен принцип и други продукти. Оказа се, че това, което е намерено като бучка, е малцово брашно. Малцът не е оцветител, който е абсолютно забранен за влагане в хляба, а е допустим елемент. Въпреки това фирмата е допуснала нарушение в това, че не е обявила влагането на тази съставка върху етикета. Хубавото е, че при проверката на колегите в производствените дневници тази суровина е вложена, има я като състав, като количествено влагане, произход. Има я в рецептурата, по която фирмата произвежда този хляб“. \r\n„Коледари навестиха на Игнажден първенците на града“ информира изданието. Малки, по-големи и още по-големи коледари навестиха кмета на Варна Иван Портних и председателя на Общинския съвет Тодор Балабанов на Игнажден. Малчугани от детска ясла №14 „Звънче“ и ДГ №4 „Теменужка“ участваха в ритуала с песни и танци и поздравиха първенците на града. По стара българска традиция кметът ги дари с коледарски торбички. Прекрасни сте, благодаря ви, желая ви хубави празници и много подаръци, обърна се той към тях. На стр. 4 в броя днес е публикувано интервю с директора на библиотеката във Варна Радка Калчева.", "date": "2017.12.21", "title": "Преглед на основните теми във варненския печат"}
{"url": "http://www.focus-news.net/news/2017/12/21/2469755/veliko-tarnovo-14-godishno-momche-e-prichinilo-pozhara-v-zdravnata-sluzhba-v-svishtovskoto-selo-ovcha-mogila.html", "text": "14-годишно момче е причинило пожара в Здравната служба в свищовското село Овча могила, съобщиха от Областната дирекция на МВР – Велико Търново. Сигналът за пожара е получен вчера в 14.40 часа. На мястото незабавно са изпратени екипи на пожарната. Въпреки намесата на огнеборците огънят е унищожил покривната конструкция и оборудването. Достъпът до сградата е ограничен. От проведените незабавни действия по разследването е установено, че съпричастно към извършеното деяние е 14-годишно момче от същото село. По случая е започнато досъдебно производство.", "date": "2017.12.21", "title": "Велико Търново: 14-годишно момче е причинило пожара в Здравната служба в свищовското село Овча могила"}
{"url": "http://www.focus-news.net/news/2017/12/21/2469756/foreign-policy-portugaliya-izgryava-kato-protsaftyavashta-antigermanska-sila-v-evropa.html", "text": "Решителният германски канцлер Ангела Меркел рядко признава, че греши. Но тази есен, ставайки дума за вярата ѝ в мерките за бюджетни ограничения в Европа, Меркел заедно с финансовия си министър Волфганг Шойбле, направи това – поне на дела, ако не на думи, коментира изданието Foreign Policy.\r\nГерманците използваха своята голяма тежест за избирането на левия икономист Марио Сентено, министър на финансите на Португалия, за апетитния пост председател на Еврогрупата. През януари Сентено, завършил в \"Харвард\" от Португалската социалистическа партия ще напусне Лисабон, за да наследи действащия председател Йерун Дейселблум. Холандецът бе важен съюзник за Германия през последните години, поемайки задачата да назидае прахосническите южноевропейци и нарочно провокирайки разделение между европейския Север и Юг, което остава и до днес. \r\nСентено представлява смяна на посоката. Досега той представляваше южноевропейска държава, Португалия, която получи 78 млрд. евро спасителен заем от другите страни членки на ЕС по време на финансовата криза. Но дори още по забележимо е, че Сентено е част от ляво правителство с подкрепа на Комунистическата партия, което надскочи заповедите от северните кредитори и от „Тройката“ , съставена от Европейската централна банка, Европейската комисия и МВФ. \r\nОстава да се види дали появата на Сентено с помощта на Берлин представлява изместване в германското икономическо мислене. Преди по-малко от две години Шойбле, най-яростният фискален ястреб на Еврозоната, предупреди Португалия, че отказът ѝ да следва правилата ще повлече икономиката ѝ и ще я накара да иска друга международна спасителна програма. Но от тогава насам внимателно подбраните отклонения на Лисабон спечелиха аплодисменти дори и от последователите на бюджетната дисциплина, включително и от самия Шойбле. \r\nПортугалия доказа, че дори икономика в затруднение може да се опълчва на налаганите от Германия бюджетни ограничения в ЕС, и въпреки това да успее. Но това не значи, че само защото Сентено е бил в лявото португалско правителство, ще провежда амбициозна политика в Брюксел. Като председател на Еврогрупата, той ще има изпълнителни правомощия в институция, която става все по-значителна по време на финансовите кризи и ще бъде от първостепенно значение при направляването на реформения процес, който все още предстои. \r\nЕврогрупата първоначално бе създадена като неформален форум за финансовите министри, на който те да обменят гледни точки, но сега следи националните проектобюджети и спасителни програми като част от икономическото наблюдение, въведено като последица от кризите. Председателят е ключова фигура в развитието на Еврозоната, въпреки че тя е остро критикувана като непрозрачна и недемократична, защото не е обект на парламентарно наблюдение, нито и протоколите ѝ са публични. \r\nСентено, както и португалското правителство, на което служи, вече символизира възможността за появата в Европа на нова, по-малко германска, идеологическа ера на икономическо управление. Лисабон е първото южноевропейско правителство, измъкнало се от блатото на задлъжняването и стагнацията. Икономиката преминава през най-бързото си разширяване за последното десетилетие и увеличение на ръста се очаква през следващата година, което ще намали бюджетния дефицит на страната до 1% от нейния БВП – най-ниския за последните 40 години. Безработицата тази година падна до 9,2% от 17,5% през 2013 г., а износът набира скорост. (Въпреки това външният дълг на Португалия все още представлява 128% от нейния БВП – белег, че все още не се е измъкнала докрай). \r\n„Назначаването на Сентено представлява промяна в политиката в Еврозоната“, смята Густав Хорн, икономист от германския изследователски институт „Ханс-Бьоклер-Щифунг“. „Това е признаване, че твърдото предписване на бюджетни и фискални ограничения не работи, което можем да видим в Гърция. Намаляването на бюджета и данъците по време на криза само влошава нещата. Методът на действие на Португалия бе различен: първо нека подкараме отново икономиката, после ще оправим бюджета. Меркел сега явно разбира това“, добави той. \r\nПътят на Португалия обратно в семейството на здравите европейски икономики не се виждаше никъде, когато през 2010 г. страната попадна в примката на дълга, която заплете много от нейните задлъжнели южноевропейски съседи. Въвеждането на еврото 11 години преди това понижи конкурентоспособността на страната, свикнала да си играе със стойността на паричната единица, за да извлече благоприятни условия в търговските договори. Това даваше на Португалия лесен достъп до почти неограничени кредити – които бяха изхарчени за недвижимо имущество, строителни проекти и високорискови финансови продукти. БВП нарастваше. Но след като балонът се спука и дойде време кредитите да се изплащат, Португалия загази, както и другите, разкривайки наследство от неправилно управление, счетоводни игри и прахоснически публичен сектор. \r\nЗа да се спаси от банкрут, Португалия сключи спасителна програма през 2011 г. Това бе съпътствано от добре познатите инструкции да се намали бюджетния дефицит, да се намалят заплатите и пенсиите, да се намалят обществените разходи и в общи линии да се спазват условията на фискалната политика на ЕС. Консервативното правителство на Португалия по това време послушно наложи намаляване на данъците и орязване на заплатите на обществените служители, четири национални празника бяха зачеркнати и много от обществени компании бяха приватизирани. Само за две години бюджетът за образование в страната бе орязан с 23%. Както и се очакваше безработицата скочи, а икономиката навлезе в застой. \r\nВ резултат на това през 2015 г. на власт дойде правителство на малцинството на Социалистическата партия, водено от ветерана социалдемократ Антонио Коста с кимване към Португалската комунистическа партия, Зелените и Независимите марксисти в парламента. Правителството на Коста  стана свидетел на грозното поражение на гръцкото правителство, водено от партията СИРИЗА, която отхвърли условията на „Тройката“, но след това капитулира под натиска, сблъсквайки се с горчивия избор между несъстоятелност (и изхвърчане от еврозоната) или подчинение. \r\nПо време на предизборната кампания Коста, тогава кмет на Лисабон, говореше мъгляво за оспорване на режима на ограничения, но без подкопаване на рамките на „Тройката“ – в контраст с безкомпромисните позиции на СИРИЗА. Вече на власт правителството на Коста назначи Сентено за финансов министър. Работещ в Централната банка на Португалия и преподаващ в Лисабонския университет, 51-годишният специалист по трудовия пазар не бе попадал досега в светлините, докато Коста не му нареди да създаде икономическата платформа на Социалистическата партия за предизборната кампания от 2015 г. В академичните кръгове той имаше репутацията на либерал, предпочитащ гъвкавост в пазара на труда. На поста той доказа, че е изгряваща звезда: в социологическо проучване от 2017 г. той се оказа най-популярният министър в правителството, като португалските гласоподаватели споделиха мнение, че той е изправил икономиката на крака. Сентено получи мандат да проведе икономически реформи и, което е най-важното, да рестартира икономиката, засилвайки търсенето. \r\n„Напълно е погрешно да се смята, че страна като Португалия може да стане по-конкурентоспособна въз основата на конкурентни фактори от Третия свят“, заяви Коста по време на интервю пред „Файненшъл таймс“ от януари 2016 г, посочвайки намерението на „Тройката“ да засили производствеността чрез намаляване на заплатите. Правителството се придържаше към фискалните искания на „Тройката“ , но се въздържа от намаляване на пенсиите и заплатите, спря приватизацията на общественото водоснабдяване и на градския транспорт, и отново въведе почивни дни по време на националните празници. Въпреки мъмренето на „Тройката“, минималната работна заплата бе вдигната, а регресивността на данъците – обърната. Социалните помощи бяха увеличени за бедните семейства. \r\nВъпреки заплахите и предсказанията за край на света от представителите на ЕС, мерките запалиха отново вътрешното търсене и инвестиции през 2016 г. Растежът стана стабилен. Година след като пое властта, правителството на Коста можеше да се похвали с 13% скок в корпоративното инвестиране. „Португалия увеличи публичните инвестиции, ограничи дефицита си, намали безработицата и успява да поддържа икономически ръст“, написа по-рано тази година журналистът от британското издание „Гардиън“ Оуен Джоунс. „Казваха ни, че това е невъзможно, и честно казано – налудничаво“, допълни той. През септември международните рейтингови агенции отново повишиха кредитния рейтинг на Португалия. \r\nНазначаването на Сентено като председател на Еврогрупата съвпада точно с плановете на френския президент Еманюел Макрон за реформи. Макрон най-вероятно разчита на Сентено като на съюзник в обвързването на икономиките на Еврозоната по-близо една до друга и за рестартиране на растежа в южните страни с инвестиционна стратегия. Гърция остава голяма грижа за Еврозоната, защото нейната икономика не реагира позитивно на реформите на Шойбле. Институцията със сигурност ще обсъди облекчаването на мерките, наложени върху Гърция по време на пика на дълговата ѝ криза. \r\nПо тази причина италианският ежедневник „Ил сол 24 оре“ коментира: „Избирането на Сентено може да бъде смятано за обрат“. Това ще бъде доказано, ако Сентено и неговият насочен срещу ограниченията реформизъм продължи да има подкрепата на Германия – и най-вероятно ще се случи, ако следващата управляваща коалиция в страната включва и социалдемократите.\r\nНека бъдем сигурни  - никой в Германия няма да се извини за усмирителната риза, която тя наложи на длъжниците. Но важното не е дали Меркел ще влезе в историята, посипваща главата си пепел. Подкрепянето на португалските постижения и отпускането колана на задлъжнелите държави, на първо място Гърция – ще е достатъчно обезщетение.  Виктор Турмаков", "date": "2017.12.21", "title": "Foreign Policy: Португалия изгрява като процъфтяваща антигерманска сила в Европа"}
{"url": "http://www.focus-news.net/news/2017/12/21/2469757/glavniyat-prokuror-sotir-tsatsarov-prokuraturata-zapochva-proverka-po-doklada-na-turskite-sluzhbi-za-bulgartabak.html", "text": "Прокуратурата започва проверка по доклада на турските служби за „Булгартабак”. Това заяви главният прокурор Сотир Цацаров по време на брифинг във връзка с доклада на турските служби за „Булгартабак”, предаде репортер на Агенция „Фокус“. „Докладът е предаден от МВР, изпратен ми е от министър Радев. Заедно с това са изпратени и съответни писма, които определят степента на конфиденциалност на този доклад и начинът, по който може да се работи с тази информация”, посочи Цацаров. По думите му ще бъде поискана информация от всички институции, които разполагат с такава, за контрабанда с тютюневи изделия. „Такива данни ще бъдат изискани и от Агенция „Митници”. Ще трябва да се сравни целият износ на тютюневи изделия, който е осъществен от страната, но и да бъде сравнен с производството на самата фирма”, обясни още главният прокурор.\r\nИван ЛАЗАРОВ", "date": "2017.12.21", "title": "Главният прокурор Сотир Цацаров: Прокуратурата започва проверка по доклада на турските служби за „Булгартабак”"}
{"url": "http://www.focus-news.net/news/2017/12/21/2469758/sport-chelsi-sreshtu-arsenal-na-polufinal-za-kupata-na-ligata.html", "text": "Жребият отреди Челси да играе срещу Арсенал на полуфиналите за Купата на Лигата в Англия. В другия мач за място на финала лидерът във Висшата лига Манчестър Сити излиза срещу третият към момента в Чемпиъншип - Бристъл Сити, който поднесе изненадата на четвъртфиналите, елиминирайки миналогодишния победител в турнира Манчестър Юнайтед.\r\nПолуфиналите с в два мача на разменено гостуване, а първите двубои ще се играят в седмицата, започваща на 8 януари.\r\nВенцислав ДРАГОМАНОВ", "date": "2017.12.21", "title": "Спорт: Челси срещу Арсенал на полуфинал за Купата на Лигата"}
{"url": "http://www.focus-news.net/news/2017/12/21/2469759/pregled-na-osnovnite-temi-v-shumenskiya-pechat.html", "text": "„Митрополит Йоан освети параклиса пред болницата“ е водещото заглавие във вестник „Шуменска заря“. Негово високопреосвещенство Варненският и Великопреславски митрополит Йоан освети новоизградения пред входа на хирургическия блок на МБАЛ - Шучен параклис „Свети Пантелеймон“. Варненска и Великопреславска митрополия дари 2000 лв. за параклиса. „Общественият посредник представи шуменският модел пред гражданите на Разград“, е акцент от стр. 2 в броя. Срещата бе по покана на Сдружението с нестопанска цел „Клуб за обществена подкрепа и гражданска активност“ във връзка с внесеното предложение от общинския съветник Милена Орешкова за конституиране на институцията в Разград. Иван Капралов призова гражданите и гражданските организации да разясняват на хората и властта, че общественият посредник е институция на местното самоуправление, натоварена с грижата да поддържа ефективен публичен диалог. \r\n„Хората с разрушени къщи в Хитрино получават обезщетение първа категория“, информира ежедневникът. Националният обществен съвет реши да се спазват обективните критерии, приети вече за обезщетение на собствениците, които пострадаха от дерайлиралия влак на 10 декември 2016. \r\n„Пътна полиция: Има рискови пешеходни пътеки в Шумен“, пише ежедневникът. Пет сигнални писма са изпратени до Община Шумен за състоянието на пешеходните пътеки. Пътна полиция е препоръчала да се изградят повдигнати пешеходни пътеки, да се осветят рисковите места за пресичане и да се поднови маркировката там, където е необходимо. „Слагат ограничители на скоростта около улиците“, пише вестникът. Ограничители на скоростта ще бъдат сложени още следващата година. Те ще бъдат предимно пред училища, детски градини и детски ясли. „В проекта „Твоят час“ са ангажирани над 314 00 ученици“, е заглавие от стр. 4 в броя. В проекта участват 2 189 училища.", "date": "2017.12.21", "title": "Преглед на основните теми в шуменския печат"}
{"url": "http://www.focus-news.net/news/2017/12/21/2469760/mkchk-predpolagaemite-sluchai-na-holera-v-yemen-dostigat-do-edin-milion.html", "text": "Броят на предполагаемите случаи на холера в Йемен е достигнал един милион, заяви в четвъртък Международният комитет на Червения кръст, предава AFP.\r\n„Предполагаемите случаи на холера в Йемен са достигнали прага от един милион, засилвайки страданието на страната, въвлечена в брутална война\", се казва в съобщение от МКЧК, публикувано в социалната мрежа „Туитър“. Тереза Герова", "date": "2017.12.21", "title": "МКЧК: Предполагаемите случаи на холера в Йемен достигат до един милион"}
{"url": "http://www.focus-news.net/news/2017/12/21/2469761/shumen-preglasuvane-na-tsenata-na-vodata-be-poiskano-predi-nachaloto-na-sesiyata-na-obshtinskiya-savet.html", "text": "Прегласуване на цената на водата в Шумен бе поискано преди началото на сесията на Общинския съвет, предаде репортер на Радио „Фокус“ – Шумен. Близо 50 души, недоволни от качеството и цената на питейната вода, поискаха да бъдат допуснати до сесийна зала и въпросът да бъде включен в дневния ред. От трибуната общинският съветник Веселин Пенчев предложи дебатът за цената на водата да се поднови и да бъде прегласувано решението на Общинския съвет, с което бе приет бизнес плана на ВиК и увеличението на водата. Общинският съветник Добромир Драев за пореден път призова този социален проблем да не се превръща в политически въпрос. \r\nДокато дебатът в залата течеше, хората от протеста поискаха да влязат и да прекъснат сесията. От своя страна кметът Любомир Христов ги покани на среща след приключване на заседанието на Общинския съвет. До такава не се стигна, а кметът и протестиращите проведоха доста емоционален разговор във фоайето през зала 363.\r\nИвелина ИВАНОВА", "date": "2017.12.21", "title": "Шумен: Прегласуване на цената на водата бе поискано преди началото на сесията на Общинския съвет"}
{"url": "http://www.focus-news.net/news/2017/12/21/2469762/kostadin-varev-kmet-na-belovo-ne-bih-se-saglasil-na-sakrateno-sadebno-sledstvie-sreshtu-men.html", "text": "Нека да оставим съдът да прецени предоставените от прокуратурата материали и да вземе най-правилното решение, каза преди началото на съдебното заседание по делото срещу него кметът на Община Белово Костадин Варев, предаде репортер на Радио „Фокус” – Шумен. Варев не пожела да коментира обвиненията срещу него и дали има поръчка спрямо него. „Дори да имам мнение по въпроса, не искам да коментирам. Личните ми очаквания са, че делото трябва да бъде прекратено. Не бих се съгласил на съкратено съдебно следствие, делото трябва да се гледа по общия ред“, уточни Варев.„Фокус“ припомня:\r\nСрещу Костадин Варев е повдигнато обвинение за това, че за периода 31 януари 2013 – 20 август 2014 година като кмет на Община не е положил достатъчно грижи за изпълнение на възложената му работа за изваждане на стари, излезли от употреба подземни тръбопроводи. В резултат на деянието му са настъпили вреди за Общината в размер на 48 745.10 лева.\r\nВаня НИКОЛОВА", "date": "2017.12.21", "title": "Костадин Варев, кмет на Белово: Не бих се съгласил на съкратено съдебно следствие срещу мен"}
{"url": "http://www.focus-news.net/news/2017/12/21/2469763/petar-paunov-kmet-na-kyustendil-predstoi-rabota-po-initsiirane-na-zakonodatelni-promeni-vav-vrazka-s-osazhdaneto-na-obshtinata-za-neosnovatelno-obogatyavane.html", "text": "Предстои сериозна работа по иницииране на законодателни промени. Това каза пред журналисти кметът на Община Кюстендил Петър Паунов във връзка с осъждането на Община Кюстендил за неоснователно обогатяване, предаде репортер на Радио „Фокус” – Кюстендил. Помяната на законодателството не трябва да позволи да се получават подобни казуси. „Ще бъдем настойчиви. Всички кметове са изключително амбицирани и мотивирани, защото се оказва, че много общини са пострадали. Учуден съм, че до момента не е повдиган въпросът, но явно че има възможност за спекулации”, каза Петър Паунов. По думите му вече министерски има законодателна инициатива, предстои среща с ресорните комисии в Народното събрание и други институции.\r\nВенцеслав ИЛЧЕВ", "date": "2017.12.21", "title": "Петър Паунов, кмет на Кюстендил: Предстои работа по иницииране на законодателни промени във връзка с осъждането на Общината за неоснователно обогатяване"}
{"url": "http://www.focus-news.net/news/2017/12/21/2469764/kaloyan-pargov-bsp-sofiya-problemat-v-chistotata-na-stolitsata-e-ne-samo-v-davaneto-na-pari-no-i-kak-gi-izpolzvame-efektivno.html", "text": "Проблемът в чистотата на столицата е не само в даването на пари, но и как ги използваме ефективно. Това каза Калоян Паргов, лидер на Градския съвет на БСП-София и председател на групата на общинските съветници от БСП в Столичния общински съвет, по време на обсъждането на план-сметката за дейностите по събиране, извозване, обезвреждане в депа или други съоръжения на битовите отпадъци и за поддържане чистотата на териториите за обществено ползване за 2018 г., предаде репортер на Агенция „Фокус“. „Разбирам, че сме обладани от коледния дух и че днес ще се скараме не само по тази, но и по други точки. После ще си простим по Коледа и Нова година, но едва ли софиянци ще ни простят, ако за поредна година ги забаламучкваме, с което да им кажем, че даваме повече пари. Проблемът е не само в даването на пари, но въпросът е как ефективно използваме тези пари. Истината е, че тази отиваща си година осъмнахме с една новина, свързана с това, че София въпреки милиони лева в екология е с 5 пъти над нормата по-мръсен въздух. План-сметката за чистотата е нещо, което има пряко отношение към този проблем. Уважаеми г-н Герджиков – пръв сред равните, има едно простичко нещо, което правим вкъщи и то е да чистим. Представете си, че улиците, булевардите, тротоарите, градинките, това е нашият дом и той изисква поддържа. Най-простото и елементарно е да мием улиците ежемесечно“, заяви Паргов. По думите му това е елементарно хигиенно правило, което всички трябва да спазваме. „Когато казваме, че общината е лош стопанин, а частният е добър, затова общината се превръща в лош стопанин. Мисля, че има достатъчно средства, мощни концесионери по чистота, за да могат да си свършат работа. Не мога да слушам оправданията, че това бил законът. Няма е нужда от гумени лодки и плавници, като падне някой пороен дъжд. Ако говорим за завода за отпадъци, това е тема, по която се изказваме предпазливо“, каза още Калоян Паргов. \r\nЛюба АЛЕКСИЕВА", "date": "2017.12.21", "title": "Калоян Паргов, БСП-София: Проблемът в чистотата на столицата е не само в даването на пари, но и как ги използваме ефективно"}
{"url": "http://www.focus-news.net/news/2017/12/21/2469765/vidin-granichniyat-politsay-biser-vladimirov-okazal-pomosht-na-68-godishna-zhena-poluchi-nagradata-polk-valcho-valchev.html", "text": "Граничният полицай Бисер Владимиров, оказал помощ на 68-годишна жена, получи наградата „Полк. Вълчо Вълчев“. Това каза на старши комисар Янко Янколов, директор на Областната дирекция на МВР – Видин при връчването на наградата, предаде репортер на Радио „Фокус“ – Видин. На 7 декември около 18.15 часа на ул. „Г.С. Раковски“ във Видин неизвестен извършител издърпал дамската чанта на 68-годишна видинчанка и я съборил на земята. Бисер Владимиров, който е бил наблизо, е реагирал веднага – застигнал непознатия и успял да вземе чантата, в която имало голяма парична сума. Годишната награда „Полк. Вълчо Вълчев”, учредена от ОД МВР – Видин през 2008 г., е в памет на полк. Вълчев, бивш директор на видинската полиция, убит на 22 декември 2005 г., след като се притекъл на помощ на младеж, станал жертва на грабеж в кв. „Калето”. Ден преди професионалния празник на служителите от ГД „Гранична полиция“, отбелязван на 22 декември, в присъствието на комисар Валентин Ванков, началник на ГПУ Брегово старши комисар Янко Янколов,  връчи наградата на граничния полицай Бисер Владимиров, който има 15 години служба на границата. „Вярвам, че служителите на МВР са честни и всеотдайни в работата си, доблестни и активни граждани“, каза при връчването на наградата комисар Янколов.\r\nНаградата се присъжда на гражданин или длъжностно лице, оказало помощ на полицията за предотвратяване или разкриване на престъпление. Носителят й получава грамота и авторска статуетка на Ставри Калинов. През 2008 г. наградата получи кметският наместник на село Дълго поле Сашко Димитров. Благодарение на неговата помощ в периода 2006 – 2008 г. полицейските служители успяват да преустановят извършването на кражби на части и елементи от електропреносната мрежа на територията на Районно управление „Полиция” – Белоградчик. Носител на наградата за 2010 г. е видинчанинът Георги Александров. Той, с помощта на сина си Мартин, задържа на място тримата извършители на кражбата на герба на Видин от входа на „Стамбол капия“.\r\nАнна ЛОЗАНОВА", "date": "2017.12.21", "title": "Видин: Граничният полицай Бисер Владимиров, оказал помощ на 68-годишна жена, получи наградата „Полк. Вълчо Вълчев“"}
{"url": "http://www.focus-news.net/news/2017/12/21/2469766/petar-paunov-kmet-na-kyustendil-ministerski-savet-otpusna-na-obshtinata-1-mln-leva-shte-mozhe-da-zapochnem-godinata-nachisto.html", "text": "Отпуснати са 1 млн. лева на Община Кюстендил от страна на Министерски съвет. Това каза пред журналисти кметът на Община Кюстендил Петър Паунов, предаде репортер на Радио „Фокус” – Кюстендил. Кметът изрази благодарност за бързата реакция. „С това веднага ще бъдат възстановени средствата по несправедливото осъждане за неоснователното обогатяване. Плащанията ще бъдат погасени, дори ще компенсираме част от разходите по тазгодишното асфалтиране. Ще може да започнем годината начисто”, каза Петър Паунов. \r\nТой отправи благодарност за бързата реакция на Министерски съвет, на местните депутати и областният управител.\r\nВенцеслав ИЛЧЕВ", "date": "2017.12.21", "title": "Петър Паунов, кмет на Кюстендил: Министерски съвет отпусна на Общината 1 млн. лева – ще може да започнем годината начисто"}
{"url": "http://www.focus-news.net/news/2017/12/21/2469767/daily-sabah-v-ramkite-na-antiteroristichna-operatsiya-v-istanbul-sa-zadarzhani-45-predpolagaemi-chlenove-na-islyamska-darzhava.html", "text": "В рамките на антитерористична операция в Истанбул турската полиция е задържала 45 предполагаеми членове на близкоизточната радикална групировка „Ислямска държава“, съобщава вестник Daily Sabah.\r\nПравоохранителните органи са извършили обиски в седем квартала на града. Уточнява се, че задържаните вероятно са пътували до военните зони на „Ислямска държава“ в Сирия и Ирак. Всички са идентифицирани като чужденци, но тяхната националност не се уточнява. Някои от тях ще бъдат депортирани.\r\nВ рамките на операцията са иззети дигитални материали и документи, свързани с терористите.Тереза Герова", "date": "2017.12.21", "title": "Daily Sabah: В рамките на антитерористична операция в Истанбул са задържани 45 предполагаеми членове на „Ислямска държава“"}
{"url": "http://www.focus-news.net/news/2017/12/21/2469768/stolichniyat-obshtinski-savet-reshi-taksa-smet-da-ostane-nepromenena-v-plan-smetkata-za-2018-godina.html", "text": "С 42 гласа „за“, 9 „против“ и 8 „въздържали се“ Столичният общински съвет реши такса „смет“ да остане непроменена в план-сметката за 2018 година, предаде репортер на Агенция „Фокус“. \r\nПлан-сметката предизвика остри дебати и по време на заседанието на Столичния общински съвет председателят на постоянната комисия по опазване на околната среда, земеделие и гори Лорита Радева заяви, че Столична община през 2018 г., увеличавайки обхвата и обема на дейностите, свързани с почистването, ще извършат тези дейности без увеличаването на такса „смет“. „През 2017 г. надградихме направеното. Общо 864 524 лв. са средствата, които Столична община реализира до края на месец септември 2017 г. от произведена електроенергия, продажба на компост и рециклируеми отпадъци. 8 млн. лв. остават средствата за почистване на междублоковите пространства. И миенето, и намалените обеми за депониране освен чистота и приветливост, е мярка София да бъде по-чиста“, обясни Радева. \r\nИван Таков от БСП предложи да не бъде подкрепена план-сметката в този вид. „Тя е зачената в лъжа. Разбирам, че със 17 млн. лв. са средствата за план сметката, само че чистотата не се измерва в пари. Ако продължаваме да чистим по този начин,  няма да има особен ефект. София продължава да е доста прашна и мръсна. Ще мием още по-кратно, но това най-вероятно ще засегне само районът около НДК заради европредседателството. Знаем, че Столична община е длъжник на софиянци. Не са ли ни чисти улиците и въздухът няма да е по-чист“, заяви Таков. Той предложи намаление от 10% на такса „смет“. Предложението му обаче бе отхвърлено с 9 гласа „за“, 26 „против“ и 21 „въздържали се“. \r\nЗам.-председателят на СОС Станчо Станков заяви в реплика, че Иван Таков чете цифрите, както дяволът евангелието. \r\nСпоред секретаря на групата на ГЕРБ Ботьо Ботев предложението на Иван Таков за 10% намаление на такса „смет“ е популистко. \r\nОт своя страна Иван Таков отговори, че да го обвиняват в популизъм е доста неуместно. „За 7 години с 40% са се увеличили средствата за почистване, но все още не е това, което трябва. Държим оттук нататък след като изтекат договорите, функциите за почистване да са изцяло само за сметка на Столична община“, подчерта общинският съветник. \r\nИво Божков от Реформаторския блок посочи, че този доклад не представлява аналитична разработка на ситуацията през 2017 г. и защо се искат повече пари през 2018 г. \r\nЗам.-кметът Йоана Христова допълни, че лятното почистване не включва само миене, а и метене. „Включва почистване от наноси на уличните платна, метенето и миенето на подлезите, на тротоарите. Това са поредици от дейности. Плановете, както за 2017 г., така и в близката 2018 г. ще бъдат отново на сайта на Столична община, така че всеки гражданин може да провери заложеното за миене на неговата улица, дали наистина се случва. Нашите разчети показват, че към ноември месец 93% са изразходените средства за почистване“, обясни тя. \r\nМилка Христова от БСП заяви, че не са съгласни по отношение на политиката по почистването на града. „В момента знаем, че това не е такса „смет“, а данък. Вървим след събитията. В този доклад дори няма и загатнато, че този проблем трябва да бъде разрешен. Защо не разглеждаме разделното събиране, тъй като е ясно, че ще облекчи дейността на нашия завод. Няма човек, който да не желае доброто на града и в този смисъл да изглежда подреден и чист. Недомислен израз е, че ще мием и чистим повече по време на председателството“, каза още Милка Христова. \r\nЗам.-кметът Дончо Барбалов уточни, че има някои неща, които не се финансират от такса „смет“. Той даде пример с това, че 3,2 млн. лв. предвидени за почистване речни корита. „Излезе, че Инспектората е излишна институция“, добави той. \r\nТрайчо Трайков от Реформаторския блок заяви, че за поредна година имаме увеличение в план-сметката, което принципно е добре. „Тази година е с 12 млн. лв. Тази година по-скоро логиката ми се струва в ред. Все още липсва анализ на предишната година и по какъв начин е довело до желаните резултати. Би ми било обидно гражданите да се информират за чистотата от апликации, а не от данни на общината. Има конкретни начини как дейностите по сметоизвозването могат да бъдат намалени с 20-30% и поемам ангажимент да ги представя по надлежния ред“, коментира той. \r\nЛорита Радева поясни, че се Столична община предоставя на гражданите информацията за чистотата в столицата. „Категорично сме отворени за информация на гражданите“, подчерта тя. \r\nЛюба АЛЕКСИЕВА", "date": "2017.12.21", "title": "Столичният общински съвет реши такса „смет“ да остане непроменена в план-сметката за 2018 година"}
{"url": "http://www.focus-news.net/news/2017/12/21/2469769/sofiya-vazstanoveno-e-dvizhenieto-pri-km-34-na-avtomagistrala-hemus-v-ednata-lenta-v-posoka-stolitsata.html", "text": "Движението при км 34 на автомагистрала „Хемус” в посока София е възстановено в едната лента. Това съобщиха от пресцентъра на Агенция „Пътна инфраструктура”. Временната организация на движението е наложено поради пътнотранспортно произшествие.", "date": "2017.12.21", "title": "София: Възстановено е движението при км 34 на автомагистрала „Хемус” в едната лента в посока столицата"}
{"url": "http://www.focus-news.net/news/2017/12/21/2469770/glavniyat-prokuror-sotir-tsatsarov-opitat-za-ubiystvo-na-danachniya-sluzhitel-ne-e-svarzan-s-lichniya-mu-zhivot-a-s-izpalnenieto-na-sluzhebnite-mu-zadalzheniya.html", "text": "На този етап е ясно едно – посегателството и опитът за убийство не е свързан с личния живот на данъчния служител. Не е свързан с едни или други лични мотиви, а е свързан очевидно с изпълнението на служебните му задължения. Това заяви главният прокурор Сотир Цацаров по време на брифинг в Министерски съвет във връзка с простреляния на 18 декември в София служител на Национална агенция за приходите, за чийто живот медиците от ВМА все още се борят, предаде репортер на Агенция „Фокус“. „За първи път от много време насам има посегателство, което не се изчерпва само до чертата на запален личен автомобил или посегателство върху лично имущество. За първи път от много време имаме посегателство, което е изключително нагло, изключително демонстративно и на което трябва да се отговори твърдо от държавата”, посочи Цацаров и подчерта, че според него простреляният служител е добросъвестен и стриктно е изпълнявал своите задължения. По думите му в разследването на този случай е ангажиран най-добрият екип от СДВР, а всички действия по координацията са възложени на директора на Националната следствена служба и заместник на главния прокурор Борислав Сарафов. „Държавата ще трябва да покаже, че е на мястото си и е в състояние да защити тези, които работят за нея”, допълни още Сотир Цацаров.\r\nИван ЛАЗАРОВ", "date": "2017.12.21", "title": "Главният прокурор Сотир Цацаров: Опитът за убийство на данъчния служител не е свързан с личния му живот, а с изпълнението на служебните му задължения"}
{"url": "http://www.focus-news.net/news/2017/12/21/2469771/korneliya-ninova-i-pg-na-bsp-za-balgariya-shte-zaradvat-s-podaratsi-detsata-ot-doma-na-otets-ivan-v-novi-han.html", "text": "Председателят на БСП Корнелия Нинова и ръководството на ПГ на „БСП за България” ще дарят подаръци на децата от Дома за сираци „Св. Николай” на отец Иван в Нови Хан, съобщиха от пресцентъра на БСП. Утре, 22 декември, от 10.30 часа ще бъде дарена и парична помощ. \r\nДомът за сираци „Св. Николай” при храм „Св. Троица” се намира на ул. „Търнава” № 21А в село Нови Хан,", "date": "2017.12.21", "title": "Корнелия Нинова и ПГ на „БСП за България” ще зарадват с подаръци децата от дома на отец Иван в Нови хан"}
{"url": "http://www.focus-news.net/news/2017/12/21/2469772/damyan-voynovski-avtomobilna-administratsiya-s-promenite-v-zakona-za-dvizhenie-po-patishtata-davame-vazmozhnost-za-prekratyavane-na-fiktivnite-tehnicheski-pregledi.html", "text": "Когато установим, че е извършен фиктивен технически преглед на автомобил даваме възможност за прекратяването му чисто служебно, защото реално не е извършен. Това каза пред журналисти в Народното събрание Дамян Войновски, главен секретар на Изпълнителна агенция „Автомобилна администрация“ за промените в Закона за движение по пътищата, предаде репортер на Агенция „Фокус“. „Целта ни е да подобрим изискванията към техническите прегледи и пунктовете. Разширяваме малко правомощията на „Автомобилна администрация“, заяви той. „Облекчаваме изискванията към пунктовете по отношение на разрешителния режим. Когато изтече 5-годишния срок за валидност на разрешителното на пункта удължаването му ще става само със заявление, няма да е необходимо да се подават документите, които вече са подадени при първоначалното кандидатстване. Намаляваме административната тежест“, обясни Дамян Войновски. На въпрос каква ще бъде глобата за пунктове, които са извършвали фиктивни прегледи той уточни: „Глоба има и сега, мисля, че беше 5 хил. лева. Нея не я променяме“. „Важно е да обявяваме, че дадени превозни средства не са преминали технически преглед, за да не търпим санкции от ЕС“, заяви гл. секретар на агенцията. Той каза още, че промените включват санкции при манипулация на километропоказателя и за техническите специалисти, ако не отразят правилно показанията му.\r\nБиляна ИВАНОВА", "date": "2017.12.21", "title": "Дамян Войновски, „Автомобилна администрация“: С промените в Закона за движение по пътищата даваме възможност за прекратяване на фиктивните технически прегледи"}
{"url": "http://www.focus-news.net/news/2017/12/21/2469773/gd-granichna-politsiya-pripomnya-na-roditelite-usloviyata-i-reda-za-napuskane-na-stranata-na-maloletni-i-nepalnoletni-balgarski-grazhdani.html", "text": "Във връзка с очакваното увеличение на пътуващите през предстоящите празнични дни, с оглед улесняване на преминаването им през граничните пунктове на Република България, Главна дирекция „Гранична полиция“ припомня на родителите условията и реда за напускане на страната на малолетни и непълнолетни български граждани. Това съобщиха от пресцентъра на МВР.\r\nОсвен валидни лична карта или паспорт, важно е да се подготвят и другите документи, разрешаващи пътуването, особено в случите, когато децата пътуват, придружени от единия родител, попечител, настойник, от трето лице или самостоятелно. \r\nОсновните препоръки, свързани с условията и реда за напускане на страната на малолетни и непълнолетни български граждани и такива с двойно гражданство, могат да бъдат прочетени на страницата на Главна дирекция „Гранична полиция” - раздел „За пътуващите”.", "date": "2017.12.21", "title": "ГД „Гранична полиция“ припомня на родителите условията и реда за напускане на страната на малолетни и непълнолетни български граждани"}
{"url": "http://www.focus-news.net/news/2017/12/21/2469774/ministar-vladislav-goranov-posegatelstvoto-sreshtu-sluzhitel-na-nap-e-izstrel-sreshtu-darzhavnostta.html", "text": "Разглеждаме това посегателство не само като такова върху една конкретна личност и един служител, а като изстрел срещу държавата и държавността. Това заяви министърът на финансите Владислав Горанов по време на брифинг във връзка с простреляния на 18 декември в София служител на Национална агенция за приходите, за чийто живот медиците от ВМА все още се борят, предаде репортер на Агенция „Фокус“. „По всички информации, с които разполагаме, той е и ще продължава да бъде един честен държавен служител”, заяви министър Горанов. Той подчерта, че от Военно-медицинската академия, където пострадалият е приет за лечение, всеки ден пристигат успокояващи новини за неговото състояние. „Там работят уникални специалисти. Лечебното заведение разполага с най-модерната апаратура и със всички най-високо технологични медикаменти и консумативи. Те са уверени, че посоката, в която се развива жертвата на това нагло покушение, е положителна”, допълни министър Горанов.\r\nИван ЛАЗАРОВ", "date": "2017.12.21", "title": "Министър Владислав Горанов: Посегателството срещу служител на НАП е изстрел срещу държавността"}
{"url": "http://www.focus-news.net/news/2017/12/21/2469775/osvobodiha-ot-aresta-maykata-na-ubitoto-7-godishno-momiche-v-momchilgrad.html", "text": "Освободиха от ареста майката на убитото 7-годишно момиче в Момчилград, съобщиха от пресцентъра на Прокуратурата. По разпореждане на Окръжна прокуратура - Кърджали от арестните помещения на Районна служба „Изпълнение на наказанията“ - гр. Кърджали е освободена 38-годишната с инициали С.А., привлечена като обвиняема за това, че в Момчилград, област Кърджали, като родител, за времето от 22.30 часа на 16 декември до 06.30 часа на 17 декември, оставила без надзор и достатъчна грижа 7-годишната си дъщеря Д.М., с което създала опасност за нейното физическо и душевно развитие – престъпление по чл. 182 ал. 1 от Наказателния кодекс. \r\nНаправена е преценка, че от доказателствата по делото не може да се приеме, че е налице реална опасност обвиняемата С.Д. да се укрие или да извърши друго престъпление, поради което Окръжна прокуратура-Кърджали няма основание да внесе искане в съда за вземане на мярка за неотклонение „задържане под стража“.", "date": "2017.12.21", "title": "Освободиха от ареста майката на убитото 7-годишно момиче в Момчилград"}
{"url": "http://www.focus-news.net/news/2017/12/21/2469776/stara-zagora-izlozhba-na-nagradenite-uchastnitsi-v-balkanskoto-kvadrinale-na-zhivopista2016-shte-bade-otkrita-v-grada.html", "text": "Изложба на наградените участници в Балканското квадринале на живописта „Митовете и легендите на моя народ‘ 2016” ще бъде открита на 22 декември от 18.00 часа в западната зала на Художествена галерия Стара Загора. Това съобщиха от пресцентъра на Общината. Експозицията включва 35 живописни творби на Валентин Дончевски, Валентина Лапчева, Веселин Симеонов, Веско Велев, Любен Малчев, Марин Маринов (1942-2017), Росен Тошев  и Светлана Косева.\r\nЗа първи път през 2017 година наградените 8 автори от четвъртото Балканско квадринале на живописта „Митовете и легендите на моя народ“, което се проведе през декември 2016 г., ще направят обща изложба. Голямата награда на журито на последното квадринале, в което с 220 платна участваха 160 художници от 10 държави, не бе присъдена. \r\nНаградата на Община Стара Загорабе връчена на старозагорския художник Валентин Дончевски за творбата му „Комета над Копринка“. Наградата на Общински съвет – Стара Загора отиде при художника Росен Тончев за платното “Легенда за една българска роза”. С награди на болница “Тракия Парк”, ВиК Стара Загора и фирма „Градус“ бяха отличени Веско Велев, Светлана Косева и Веселин Симеонов.\r\nЗа пръв път журито присъди приз за дарителство на Марин Маринов. Отличие беше присъдено за пръв път и на млад автор – 24-годишния Любен Малчев. Наградата на ХГ Стара Загора получи казанлъчанката Валентина Лапчева.\r\nБлизо 800 са показаните досега творби в четирите издания на квадриналето. Пръв носител на Голямата награда през 2004 г. е Цветан Колев, Юри Буков , през 2008 г. и пловдивчанинът Никола Певичаров през 2012 г.", "date": "2017.12.21", "title": "Стара Загора: Изложба на наградените участници в Балканското квадринале на живописта’2016 ще бъде открита в града"}
{"url": "http://www.focus-news.net/news/2017/12/21/2469777/shumen-izzeti-sa-nad-10-000-kasa-tsigari-i-blizo-290-litra-naliven-alkohol-bez-banderol.html", "text": "Над 10 000 къса цигари без бандерол и близо 290 литра наливен алкохол са намерени и иззети след проверка на служители от сектор „Противодействие на икономическата престъпност“ към областната дирекция в Шумен. Това съобщиха от Областната дирекция на МВР – Шумен. Малко след 15.00 часа вчера за проверка на бул. „Ришки проход“ в Шумен е спрян лек автомобил Тойота „Корола“. Автомобилът бил управляван от 45-годишния с инициали Д.Г. от Шумен. В чанта е намерено известно количество цигари без бандерол. \r\nПри претърсване в имоти, стопанисвани от Д.Г. са установени цигари от различни марки. Иззети са общо 10 201 къса от акцизната стока. Установени са и 287 литра наливен алкохол с мирис на ракия. Алкохолът е иззет с протокол от служител на Митническо бюро - Шумен. За престъпление по чл. 234 от НК (държане на акцизни стоки без бандерол) е образувано досъдебно производство.", "date": "2017.12.21", "title": "Шумен: Иззети са над 10 000 къса цигари и близо 290 литра наливен алкохол без бандерол"}
{"url": "http://www.focus-news.net/news/2017/12/21/2469778/ivan-takov-bsp-razocharovan-sam-ot-reshenieto-na-stolichniya-obshtinski-savet-da-ne-namali-s-10-taksa-smet.html", "text": "Искам да изразя своето лично разочарование от това, че Общинският съвет не прие нашето предложение за намаляване на такса „смет“ с 10%. Това каза пред журналисти общинският съветник от БСП Иван Таков, предаде репортер на Агенция „Фокус“. „Мисля, че напълно аргументирано и с числа показахме, че има такава възможност. За последните 4 години са събрани повече от 100 млн. лв. от софиянци, отколкото са разходвани за чистота. По закон такса „битови отпадъци“ може да се разходва единствено и само за функции по чистота. Видно е от досегашните план-сметки от 2014 г. досега, че са събрани повече от 100 млн. лв. и те не са разходвани за чистотата на града, а той не е в най-доброто си състояние от гледна точка на чистота“, заяви Таков. По думите му все още има много прах по улиците. „За крайните квартали да не говорим. Говорят ни за кратно миене на улици – колко кратно и къде, така и не разбрахме. Догодина още по-кратно щяло да бъде миенето на улиците, благодарение на европредседателството. Така е записано в план-сметката по чистота. Аз лично съм разочарован от днешното решение на СОС. Разбира се, че трябва да има по-сериозен контрол. Нерегламентираните сметища са проблем от много години, на който все още чакаме да се намери решението му. Наистина не е работа на Столична община да ходи и да почиства нерегламентираните сметища, а да има превенция по този въпрос, категорични сме за това“, допълни Таков. Според него въпреки че се харчат по 170-180 млн. лв. и че за последните 7 години парите за чистота са се вдигнали с над 40%, за БСП състоянието по отношение на чистотата все още е неудовлетворително. „Призовах дейностите по чистота да останат функция единствено и само на Столична община или чрез общинското дружество „Чистота-Искър“, а още по-добре е чрез общинско предприятие да бъде създадено за тази дейност“, каза още Иван Таков. \r\nЛюба АЛЕКСИЕВА", "date": "2017.12.21", "title": "Иван Таков, БСП: Разочарован съм от решението на Столичния общински съвет да не намали с 10% такса „смет“"}
{"url": "http://www.focus-news.net/news/2017/12/21/2469779/cnn-dvama-sa-arestuvanite-vav-vrazka-s-umishlenoto-vryazvane-na-avtomobil-v-peshehodtsi-v-melbarn.html", "text": "Двама души са арестувани във връзка с инцидента, при който автомобил се вряза в група пешеходци във втория по големина град в Австралия – Мелбърн, при това според полицията – умишлено, предава американският телевизионен канал CNN.\r\nПроизшествието се случи в следобедните часове (местно време) на една от оживените улици в града. По последни данни са пострадали 15 души, сред които дете в предучилищна възраст, получило травма на главата. \r\nМеждувременно полицията подчерта, че е твърде рано да се правят заключения за мотивацията на деянието. Гражданите са призовани да избягват „мястото на престъплението“.Тереза Герова", "date": "2017.12.21", "title": "CNN: Двама са арестуваните във връзка с „умишленото“ врязване на автомобил в пешеходци в Мелбърн"}
{"url": "http://www.focus-news.net/news/2017/12/21/2469780/dobrich-17-godishno-momche-e-skochilo-ot-8-miya-etazh-na-zhilishten-blok-prieto-e-v-bolnitsa-bez-opasnost-za-zhivota.html", "text": "17-годишно момче е скочило от 8-мия етаж на жилищен блок – прието е в болница без опасност за живота. Това съобщиха от Областната дирекция на МВР – Добрич. Вчера около 11.15 часа е получено съобщение за пострадало 17-годишно момче по ул. „Хан Тервел” в град Добрич. Установено е, че около 11.10 часа детето е скочило от апартамент, който се намира на 8-мия етаж в жилищния блок, като пада върху лек автомобил „Шевролет” с добричка регистрация. Вследствие на инцидента, детето е настанено в МБАЛ – Добрич с множество порезни рани и фрактура на прешлен, без опасност за живота. По случая е образувано досъдебно производство.", "date": "2017.12.21", "title": "Добрич: 17-годишно момче е скочило от 8-мия етаж на жилищен блок – прието е в болница без опасност за живота"}
{"url": "http://www.focus-news.net/news/2017/12/21/2469781/kardzhali-politsiyata-v-kirkovo-i-mestni-zhiteli-izdirvat-83-godishna-zhena.html", "text": "30 полицейски служители от Районно управление „Полиция” – Кирково, местни хора от село Дрангово и ловци издирват 83-годишна жена, която е напуснала дома си и е в неизвестност от 19 декември. Това съобщиха от Областната дирекция на МВР – Кърджали. Изчезналата е обявена за общо държавно издирване на 19 декември, след като роднините подали сигнал, че не се е прибрала в дома си. Издирвателните действия са съсредоточени в землището на махалата, в която живее възрастната жена и в горите наоколо, но до момента няма резултат. Преди това полицаите са проверили адреси във Велинград и Златоград, тъй като имало предположения, че може да е отишла при свои близки.\r\n            Действията по издирването продължават.", "date": "2017.12.21", "title": "Кърджали: Полицията в Кирково и местни жители издирват 83-годишна жена"}
{"url": "http://www.focus-news.net/news/2017/12/21/2469782/registratsiyata-na-mps-s-neizpravnosti-v-tehnicheskiya-pregled-shte-se-prekratyava-sluzhebno.html", "text": "Служебно ще се прекратява регистрацията на моторни превозни средства, за които е получено уведомление от ИА „Автомобилна администрация“, че поради технически неизправности при периодичен технически преглед, не се допуска да се движи по пътищата. Това решиха депутатите с приемането окончателни промени в Закона за движение по пътищата, предаде репортер на Агенция „Фокус“. Служебно прекратената регистрация ще се възстановява отново служебно при данни от агенцията за преминат периодичен преглед със заключение, че въпросното МПС вече може да се движи.\r\nБиляна ИВАНОВА", "date": "2017.12.21", "title": "Регистрацията на МПС с неизправности в техническия преглед ще се прекратява служебно"}
{"url": "http://www.focus-news.net/news/2017/12/21/2469783/sofiya-vazstanoveno-e-dvizhenieto-v-dvete-lenti-po-pat-ii-82-godech-buchin-prohod.html", "text": "Възстановено е движението в двете ленти по път II-82 Годеч - Бучин проход. Това съобщиха от пресцентъра на Агенция „Пътна инфраструктура”. Временната организация на движението бе наложена поради аварирал тежкотоварен автомобил.", "date": "2017.12.21", "title": "София: Възстановено е движението в двете ленти по път II-82 Годеч - Бучин проход"}
{"url": "http://www.focus-news.net/news/2017/12/21/2469784/v-navecherieto-na-vota-na-oon-za-reshenieto-na-erusalim-benyamin-netanyahu-othvarli-rezultatite-ot-glasuvaneto.html", "text": "В навечерието на гласуването в Общото събрание на ООН на резолюция срещу решението на американския президент Доналд Тръмп да признае Ерусалим за столица на Израел, министър-председателят Бенямин Нетаняху отхвърли резултатите от вота, предава AFP.\r\n„Израел отхвърля категорично този вот, макар още да не е минал“, категоричен бе Нетаняху в рамките на церемония, провеждана в южната част на страната. \r\n„Отношението към Израел от много нации в света, на всички континенти, се променя отвъд стените на ООН и в крайна сметка ще се промъкне в ООН – този дом на лъжите\", коментира Нетаняху.Тереза Герова", "date": "2017.12.21", "title": "В навечерието на вота на ООН за решението на Ерусалим: Бенямин Нетаняху отхвърли резултатите от гласуването"}
{"url": "http://www.focus-news.net/news/2017/12/21/2469785/parlamentat-zabrani-manipulatsiyata-na-kilometropokazatelite-na-prevoznite-sredstva.html", "text": "Забранява се манипулацията на километропоказателя на МПС, с изключение на смяната му при установена повреда. Това решиха депутатите с окончателни промени в Закона за движение по пътищата, предаде репортер на Агенция „Фокус“. Смяната му ще се удостоверява с декларация от извършилия ремонта, в която са посочени датата, показанието на стария и на поставения километропоказател.\r\nБиляна ИВАНОВА", "date": "2017.12.21", "title": "Парламентът забрани манипулацията на километропоказателите на превозните средства"}
{"url": "http://www.focus-news.net/news/2017/12/21/2469786/mrrb-karta-shte-pokazva-peshehodnite-pateki-po-republikanskite-patishta-v-stranata.html", "text": "Съвместно с областните управления на Министерството на вътрешните работи ще направим проверка на пешеходните пътеки във всички 265 общини страната. Тя ще е само за населените места, защото по републиканските пътища такава тече вече втора седмица. Това съобщи днес министърът на регионалното развитие и благоустройството Николай Нанков на брифинг, заедно с главния прокурор Сотир Цацаров и министъра на вътрешните работи Валентин Радев, във връзка със зачестилите пътно-транспортни произшествия на пешеходни пътеки, съобщиха от пресцентъра на МРРБ. Общонационалната проверка на всички пешеходни пътеки в страната е по разпореждане на Върховна административна прокуратура.\r\nДо два месеца се очаква пешеходните пътеки по републиканските пътища да бъдат описани. „Убеден съм, че картата, която ще направим, ще даде цялостна представа не само за финансовите нужди за полагане на пешеходни пътеки, но и и за това как представителите на местната власт изпълняват нормативните изисквания за осигуряването на безопасно придвижване по общинските пътища“, каза по време на брифинга регионалният министър Николай Нанков. По думите му в момента няма синхронизация между изискванията за пешеходните пътеки по републиканската пътна мрежа и тези в урбанизираните територии. \r\n„Съгласно Наредба № 2 за маркировката по пътищата пешеходните пътеки в населените места са с по-занижени изисквания“, обясни министърът и съобщи, че все повече зачестяват случаите на пешеходни пътеки в страната, които са с недопустимо, съгласно нормативните изисквания, цветово изписване и дори с недопустими елементи.\r\nСпоред регионалния министър на база констатираните пропуски за поддръжка на пешеходните пътеки Законът за пътищата може да бъде актуализиран в частта административни санкции.", "date": "2017.12.21", "title": "МРРБ: Карта ще показва пешеходните пътеки по републиканските пътища в страната"}
{"url": "http://www.focus-news.net/news/2017/12/21/2469787/ministar-valentin-radev-shte-namerim-ne-samo-izvarshitelya-na-opita-za-ubiystvo-na-sluzhitel-na-nap-no-i-porachitelya-na-tova-posegatelstvo.html", "text": "Решени сме, с цялата строгост на закона и това, което той ни позволява, да стигнем докрай – да намерим не само извършителя, а и този, който е поръчал това посегателство. Това заяви по време на брифинг в Министерски съвет министърът на вътрешните работи Валентин Радев във връзка с простреляния на 18 декември в София служител на Национална агенция за приходите, за чийто живот медиците от ВМА все още се борят, предаде репортер на Агенция „Фокус“.\r\nМинистър Радев се обърна и към семейството на пострадалия като ги успокои и увери, че той е ръцете на добрите лекари от ВМА. „Лично аз бях онзи ден при него. Запознах се със състоянието му, запознах се и с това как се грижат за него. Нека от семейството му бъдат спокойни”, подчерта министър Радев. „Всички, които работят в НАП и митниците чуха от нас, че държавата е зад тях. Нека да работят спокойно. Ние ще ги защитим”, допълни още той. \r\nОт своя страна директорът на НАП Галя Димитрова благодари на всички институции за усилията, които полагат случаят да бъде разрешен и изрази увереност, че извършителят скоро ще бъде установен и задържан. „Не мога да скрия, че за мен и колегите ми това е шок. Ние не можем да приемем такова брутално престъпление, което е извършено срещу наш колега. Това не е просто едно посегателство срещу колега или НАП като институция, а е посегателство срещу държавността изобщо”, заяви Димитрова. „Ние осъзнаваме, че нашата работа е рискова. Няма как това да е по друг начин, след като работим с хора, които не искат да спазват закона и след като контролираме стоки с най-висок фискален риск”, допълни тя и увери, че усещайки закрилата на държавата, служителите на НАП ще продължат добросъвестно да изпълняват задълженията си.\r\nИван ЛАЗАРОВ", "date": "2017.12.21", "title": "Министър Валентин Радев: Ще намерим не само извършителя на опита за убийство на служител на НАП, но и поръчителя на това посегателство"}
{"url": "http://www.focus-news.net/news/2017/12/21/2469788/nikolay-melemov-kmet-na-smolyan-7-210-080-leva-sa-sobstvenite-prihodi-na-obshtinata-kam-30-septemvri-2017-g.html", "text": "Кметът на Смолян Николай Мелемов запозна Общинския съвет с изпълнението на бюджета на администрацията за деветмесечието на 2017 г. по време на заседанието на местния парламент, предаде репортер на Радио „Фокус“ – Смолян. Според Мелемов собствените приходи  на Община Смолян към 30 септември 2017 г. са  в размер на 7 210 080  лева, които представляват 53% изпълнение от деветмесечния план. На основание чл. 44 ал.1, т.1 и т.5 от ЗМСА  и чл. 137, ал.2  от Закона за публичните финанси, информацията, предоставена пред общинските съветници, не изисква проект за решение. Вносителят на докладната и кмет на Смолян заяви, че ежемесечно до 10-то чисто всеки месец се представя отчет, който се публикува на сайта на Общината и всеки може да се запознае с отчета. Той допълни, че финансовият отчет на Община Смолян структурирано представя информация за имуществото, финансовото състояние и дейността на Общината. Включва отчетите на 26 броя второстепенни разпоредители - училища, детски градини, домове и културно исторически институции.\r\nНели ГЕРГЬОВСКА", "date": "2017.12.21", "title": "Николай Мелемов, кмет на Смолян: 7 210 080  лева са собствените приходи  на Общината към 30 септември 2017 г."}
{"url": "http://www.focus-news.net/news/2017/12/21/2469789/veliko-tarnovo-ot-nachaloto-na-2018-godina-obshtinata-shte-poeme-20-ot-izdrazhkata-na-tsentara-za-karierno-orientirane.html", "text": "От началото на 2018 година Община Велико Търново ще поеме 20% от издръжката на Центъра за кариерно ориентиране. Това решиха на днешното си заседание общинските съветници, предаде репортер на Радио „Фокус“ – Велико Търново. Сумата, която всяка година Общината ще отпуска за издръжка, е 17 000 лева.\r\nЦентъра за кариерно ориентиране във Велико Търново бе разкрит в началото на учебната 2012-2013 година в изпълнение на проект „Система за кариерно ориентиране в училищното образование“. Изграждането му бе финансирано по ОП „Развитие на човешките ресурси“ 2009-2013 и ОП „Наука и образование за интелигентен растеж“ 2014-2020. Центърът се намира в сградата на бившата Професионална гимназия по строителство „Колю Фичето“. В него работят петима кариерни консултанти, които информират и предоставят специализирани услуги по кариерно ориентиране на учениците, подпомагат дейността на педагогическите съветници, класните ръководители и учителите, и осъществяват индивидуална групова работа за подобряване мотивацията на учениците за учене и професионална реализация. Изпълнението на проекта приключва на 31 декември. \r\nС оглед на осигуряване на устойчиво развитие на системата за кариерно ориентиране в училищното образование се предлага да се извърши промяна в дейността на съществуващия Център за подкрепа за личностно развитие – Общински детски комплекс, като се добави предмет на нова дейност „Кариерно ориентиране и консултиране“. Председателят на постоянната комисия по образование, наука и култура проф. Михаил Харалампиев призова общинските съветници единодушно да подкрепят запазването на дейността на Центъра за кариерно ориентиране. „Считам, че всички ще се обединим и ще гласуваме за продължаване на дейността на този център. Така и ние ще имаме една много добра връзка какво се случва там, за да имаме полза от кариерното развитие на младото поколение“, допълни проф. Харалампиев. Предложението бе гласувано с 28 гласа „за“.\r\nНадежда КРЪСТЕВА", "date": "2017.12.21", "title": "Велико Търново: От началото на 2018 година Общината ще поеме 20% от издръжката на Центъра за кариерно ориентиране"}
{"url": "http://www.focus-news.net/news/2017/12/21/2469790/pg-na-bsp-za-balgariya-vnese-zhalba-v-konstitutsionniya-sad-za-protsedurata-po-priemane-na-darzhavniya-byudzhet.html", "text": "ПГ на „БСП  за България“ внесе жалба в Конституционния съд за процедурата по приемане на държавния бюджет, предаде репортер Агенция „Фокус“. Искането е за установяване на противоконституционност на чл. 6, ал. 1, раздел 2, т. 12. „Субсидии и други текущи трансфери” от Закона за държавния бюджет. Текстът касае средства за ремонт на „Св. Александър Невски“ и Зографския манастир, които бяха прегласувани няколко пъти по време на второто четене на бюджета за 2018 г. Жалбата внесоха заместник-председателят на ПГ на „БСП за България“ Жельо Бойчев, секретарят на групата Филип Попов, депутатът проф. Румен Гечев и други. Документът е подписан от 65 народни представители. \r\nДеница КИТАНОВА", "date": "2017.12.21", "title": "ПГ на „БСП  за България“ внесе жалба в Конституционния съд за процедурата по приемане на държавния бюджет"}
{"url": "http://www.focus-news.net/news/2017/12/21/2469791/kaloyan-pargov-bsp-sofiya-ndk-si-pozvolyava-da-harchi-po-50-mln-lv-za-kitayski-plochki-a-iska-ot-nas-da-mu-razsrochim-500-000-lv-taksa-smet.html", "text": "НДК си позволява да харчи по 50 млн. лв. за китайски плочки, а иска от нас да му разсрочим 500 000 лв. такса „смет“. Това каза Калоян Паргов, лидер на Градския съвет на БСП-София и председател на групата на общинските съветници от БСП в Столичния общински съвет, по време на заседанието на Столичния общински съвет, предаде репортер на Агенция „Фокус“. „Не мога да разбера логиката на всички тези неща. Пред кого се правим на хрисими и богоугодни? Омръзна ми с това НДК да се разправяме през последните години – то не бяха плочки, некачествени ремонти, провалени поръчки, то не бяха скандали с този или онзи. Сега бедняците от НДК, където ще са домакини на това събитие, не могат да си платят такса „смет“. Какво да кажат и другите хора, които не могат да си я платят? Да го разсрочим и на тях?“, попита Паргов. Той заяви, че това не е частно, а държавно предприятие. „Мисля, че НДК трябва да си плаща такса „смет“. Разсрочването си е като опрощение“, каза още Калоян Паргов. \r\nСлед изказването му общинските съветници гласуваха с 34 гласа „за“, 3 „против“ и 8 „въздържали се“ за разсрочването на задълженията на НДК. \r\nЛюба АЛЕКСИЕВА", "date": "2017.12.21", "title": "Калоян Паргов, БСП-София: НДК си позволява да харчи по 50 млн. лв. за китайски плочки, а иска от нас да му разсрочим 500 000 лв. такса „смет“"}
{"url": "http://www.focus-news.net/news/2017/12/21/2469792/plovdiv-poredno-izdanie-na-konkursa-nay-dobro-domashno-vino-shte-se-provede-v-asenovgrad.html", "text": "Община Асеновград организира конкурс за най-добро домашно вино, реколта 2017 година. Това съобщиха за Радио „Фокус“ – Пловдив от пресцентъра на Общината. Конкурсът ще се проведе на 31 януари на пл. „Акад. Николай Хайтов“. В него могат да участват производители на бели, розета и червени вина от реколта 2017 години. Сред важните условия са участие са вината да бъдат бистри и наляти в стъклени винени бутилки, да не са изкуствено ароматизирани, като задължително производителите трябва да посочат сорта или сортовете, от които е произведена напитката. Желаещите могат да участват само със собствени вина. В конкурса не могат да участват вина, произведени от грозде от директни сортове. От всяка напитка, предложена за участие в конкурса, производителят трябва да притежава минимум 30 броя бутилки. Проби от вината, тоест 3 бутилки, трябва да бъдат предоставени минимум 15 дни преди датата на конкурса. \r\nНай-доброто домашно вино се определя от дегустационна комисия от специалисти от Национален институт за изследване и контрол на вина и спиртни напитки – София, Университет по хранителни технологии – Пловдив, Изпълнителна агенция по лозата и виното – град София и други специалисти. В конкурса ще бъде раздаден награден фонд от общо 1240 лева и два броя 50-литрови бурета. Победителят в категория „Червени вина“ ще получи 200 лв. и 50-литрово буре, наградата за второ място е 160 лв., а за трето – 120 лв. В тази категория ще бъдат определени и четири поощрителни награди от по 50 лв. В категориите „Бели вина“ и „Вино Розе“ награди ще бъдат връчени само за класираните на първо място – по 120 лв. Предвидени са също награди за производители от населено място извън Община Асеновград – 50-литрово буре за първо място и предметни награди за класираните на следващите две позиции. Ще се връчи и награда на жури на публиката, която е парична и е на стойности от 120 лв.\r\nЗаявка за участие може да се подава в стая 405 на Община Асеновград до 15 януари. \r\nТони МИХАЙЛОВ", "date": "2017.12.21", "title": "Пловдив: Поредно издание на конкурса „Най-добро домашно вино“ ще се проведе в Асеновград"}
{"url": "http://www.focus-news.net/news/2017/12/21/2469793/chlenove-na-gerb-sofiya-dariha-4800-lv-na-blagotvoritelnata-initsiativa-balgarskata-koleda.html", "text": "Членове на ГЕРБ от 23 МИР - София дариха 4800 лв. на благотворителната инициатива „Българската Коледа“, съобщиха от пресцентъра на партията. Средствата бяха събрани по време на благотворителна вечер. В дарението се включиха членове на партията от районите: Студентски град, Младост, Витоша, Триадица, Изгрев, Панчарево, Лозенец и Красно село. \r\nС този жест членовете на ГЕРБ от София традиционно изразяват своята съпричастност с всички дечица в страната, които се нуждаят от подкрепа за лечение или рехабилитация. Петнадесетото издание на благотворителната инициатива „Българската Коледа“ е посветено на спасения детски живот и насочва своите усилия за подпомагане на грижите за продължително лечение и активна рехабилитация.", "date": "2017.12.21", "title": "Членове на ГЕРБ - София дариха 4800 лв. на благотворителната инициатива „Българската Коледа“"}
{"url": "http://www.focus-news.net/news/2017/12/21/2469794/udostovereniyata-za-tehnicheska-izpravnost-shte-zapazvat-validnostta-si-pri-promyana-na-sobstvenika-na-prevoznoto-sredstvo.html", "text": "Издадените удостоверения за техническа изправност и знаци за периодичен преглед на МСП ще запазват валидността си при промяна на собственика му. Това решиха депутатите с приемането на окончателни промени в Закона за движение по пътищата, предаде репортер на Агенция „Фокус“. В такива случаи регистрационните номера няма да се подменят. ИА „Автомобилна администрация“ ще води регистър на извършените периодични технически прегледи. Директорът на агенцията ще има право да обяви за невалидно удостоверението за техническа изправност, когато МПС не е било представено за преглед или издадените документи не съответстват на категорията на МПС.\r\nБиляна ИВАНОВА", "date": "2017.12.21", "title": "Удостоверенията за техническа изправност ще запазват валидността си при промяна на собственика на превозното средство"}
{"url": "http://www.focus-news.net/news/2017/12/21/2469795/plovdiv-mlada-zhena-e-bila-zaplashena-s-nozh-i-iznasilena-v-rayon-yuzhen-politsiyata-izdirva-napadatelya.html", "text": "Млада жена е била заплашена с нож и изнасилена в пловдивския район „Южен“. Това съобщиха за Радио „Фокус“ – Пловдив ота Областната дирекция на МВР. След 21.00 часа снощи в полицията е постъпил сигнал за посегателство над млада жена в спрян в района на кръстовище между ул. „Асен Христофоров” и ул. „Поручик Въльо Стефов” лек автомобил „Рено”. Според първоначалната информация, жертвата била заплашена с нож от непознат мъж, който след това се оттеглил в неизвестна посока. По случая е образувано досъдебно производство. Под ръководството на районната прокуратура са предприети активни действия за разкриване и задържане на автора на престъплението.\r\nТони МИХАЙЛОВ", "date": "2017.12.21", "title": "Пловдив: Млада жена е била заплашена с нож и изнасилена в район „Южен“, полицията издирва нападателя"}
{"url": "http://www.focus-news.net/news/2017/12/21/2469796/nedyalka-popova-prokuror-sreshtu-kmeta-na-belovo-ima-dve-dela-za-naneseni-shteti-na-obshtinata.html", "text": "Решението на Окръжния съд в Пазарджик да определи особен представител на Община Белово по делото срещу кмета Костадин Варев е разумно, каза пред Радио „Фокус“ – Пазарджик прокурорът по делото Недялка Попова. Тя обясни, че за нея също е било трудно да определи кой да представлява Общината, при положение че кметът е подсъдим. „Не е удачно да е заместник-кмет, тъй като е в служебна зависимост, председателят а Общинския съвет не бе приет от съда и остава варианта с особен представител. Той ще бъде определен от Адвокатската колегия в Пазарджик“, обясни Попова. Тя допълни, че срещу кмета на Община Белово има две дела с различен предмет и правна квалификация, но и двете са за нанесени щети на общината.\r\nВаня НИКОЛОВА", "date": "2017.12.21", "title": "Недялка Попова, прокурор: Срещу кмета на Белово има две дела за нанесени щети на общината"}
{"url": "http://www.focus-news.net/news/2017/12/21/2469797/sport-ronaldo-pod-vapros-za-el-klasiko.html", "text": "Кристияно Роналдо изправи на нокти щаба на Реал Мадрид пред съботния сблъсък в Ел Класико. Кралския клуб се нуждае от задължителна победа в дербито, за да запази шансове за титлата, след като изостава на 11 точки зад Барселона в класирането (б.р. Реал е играл и мач по-малко заради участието си на световното клубно първенство). Роналдо обаче е под въпрос за сблъсъка, тъй като е получил травма на финала на клубния Мондиал срещу Гремио. От началото на седмицата CR7 тренира на облекчен режим, но надеждите на „Бернабеу\" са, че все пак ще бъде възстановен до сблъсъка. Междувременно Роналдо си издейства повишение на заплата на лична среща с президента на Кралския клуб Флорентино Перес. Шефът на Реал е гарантирал на португалеца, че през лятото ще му бъде предложен нов договор със значително подобрени финансови условия. Според вестник „Марка\" в момента възнаграждението на Роналдо е 21 милиона евро на година, докато Меси и Неймар вземат близо двойно повече, само от твърдите си заплата. Това е предизвикало недоволството на звездата, която преди дни намекна публично, че оставането й в Мадрид не е сигурно. \r\nВенцислав ДРАГОМАНОВ", "date": "2017.12.21", "title": "Спорт: Роналдо под въпрос за Ел Класико"}
{"url": "http://www.focus-news.net/news/2017/12/21/2469798/kevr-parnoto-nyama-da-poskapva-do-kraya-na-otoplitelniya-sezon.html", "text": "Природният газ ще поскъпне с по-малко от 3% от 1 януари 2018 г. Това обяви председателят на Комисията за енергийно и водно регулиране Иван Иванов, предаде БНТ. По думите му, промяната няма да се отрази на останалите цени, свързани със синьото гориво. От \"Булгаргаз\" се обявиха срещу ниското увеличение, като по техни изчисления това ще натрупа загуба в компанията от 4 млн. лева през първото тримесечие на годината.\r\n\"Няма да има никаква промяна и това ще продължи до първи април, а може и по-нататък, но хората трябва да бъдат наистина спокойни, че в рамките на отоплителния сезон 2017-2018 година, няма да има промяна нито на цената на парното отопление, нито на цената на електрическата енергия\", каза председателят на енергийният регулатор.", "date": "2017.12.21", "title": "КЕВР: Парното няма да поскъпва до края на отоплителния сезон"}
{"url": "http://www.focus-news.net/news/2017/12/21/2469799/sofiya-vazstanoveno-e-dvizhenieto-vav-vsichki-lenti-pri-km-34-na-avtomagistrala-hemus-v-posoka-stolitsata.html", "text": "Възстановено е движението във всички ленти при км 34 на автомагистрала „Хемус” в посока столицата. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътен инцидент с два тежкотоварни автомобила.", "date": "2017.12.21", "title": "София: Възстановено е движението във всички ленти при км 34 на автомагистрала „Хемус” в посока столицата"}
{"url": "http://www.focus-news.net/news/2017/12/21/2469800/pregled-na-mezhdunarodnite-novini-do-13-chasa-agentsiya-fokus.html", "text": "Точно в 9 часа (местно време) избирателните секции в Каталуния отвориха врати за гражданите, които гласуват в ключови избори регионален парламент в Барселона.\r\nИзбирателните секции - над 2,6 хил. - ще останат на разположение за гражданите до 20 часа (местно време), след което ще започне преброяването на бюлетините. Право на глас имат 5,5 млн. избиратели, от които 225 хил. живеят зад граница. \r\nСоциологическите проучвания в навечерието на вота дават индикации, че избирателната активност може да бъде рекордна и да превиши 80%. Междинните данни ще бъдат обявени в 13.45 часа (местно време).\r\nЩо се отнася до изхода от гласуването - прогнозите показват разделение в каталунското общество.\r\nВотът бе организиран от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост на 1 октомври тази година. Някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта, което допълнително повишава градуса на напрежението.\r\n*** Ферибот с 251 души на борда се преобърна край Филипините в четвъртък, а първоначалните доклади са за неопределен брой жертви.\r\nИнцидентът се е случил на около 70 км източно от столицата Манила, говорителят на бреговата охрана Арманд Балило на пресконференция. „Чухме, че има жертви, но все още проверяваме информацията“, заяви Балило, допълвайки, че на място са изпратени хеликоптери и кораби, които да окажат съдействие на бедстващите хора.\r\n*** Двама души са арестувани във връзка с инцидента, при който автомобил се вряза в група пешеходци във втория по големина град в Австралия – Мелбърн, при това според полицията – умишлено.\r\nПроизшествието се случи в следобедните часове (местно време) на една от оживените улици в града. По последни данни са пострадали 15 души, сред които дете в предучилищна възраст, получило травма на главата. \r\nМеждувременно полицията подчерта, че е твърде рано да се правят заключения за мотивацията на деянието. Гражданите са призовани да избягват „мястото на престъплението“.\r\n*** Сръбският министър на отбраната Александър Вулин разкри, че Белград ще започне интензивни преговори с Москва за закупуване на до шест многоцелеви хеликоптери Ми-17 и откриването на съвместен център за ремонта им на територията на страната.\r\nСъответните коментари Вулин направи след завръщането си от Москва, където бе на посещение като част от делегацията на държавния глава Александър Вучич. Съгласно думите му, визитата е потвърдила високото ниво на военното сътрудничество между двете страни.\r\nНа журналистически въпрос дали Сърбия ще закупи от Русия зенитно-ракетна система С-300, Вулин подчерта, че е „твърде рано да говорим за това“. \r\nВоенният министър на Белград не пропусна да коментира и възможното включване на Москва в преговорите за нормализиране на двустранните отношения между Сърбия и Косово. В тази връзка Вулин отбеляза, че това „драматично променя ситуацията“. Управляващите в Белград обаче са доволни и от сегашния формат на преговорите, които се водят с посредничеството на Европейския съюз, увери Вулин.\r\n*** В четвъртък в Хага ще бъде проведена официална церемония за закриването на Международния наказателен съд за бивша Югославия (МНСБЮ).\r\nТрибуналът, който бе създаден през 1993 г., ще преустанови официално дейност на 1 януари 2018 г. За 24 г. работа, МНСБЮ организира процеси срещу повече от 160 обвиняеми, които получиха присъди за над хиляда години лишаване от свобода. Трибуналът оставя в наследство милиони документи от водените дела, които ще бъдат предадени на ООН, макар страните от Балканите, чиито граждани бяха обвиняеми в процесите, да настояват архивите да им бъдат предадени.\r\nТрибуналът в Хага бе създаден с резолюция на Съвета за сигурност на ООН за военни престъпления, извършени на територията на бивша Югославия.\r\n*** Държавната дума на Руската федерация ратифицира споразумението за разширяването на базата на Военноморския флот на страната в сирийския град Тартус.\r\nСъответният законопроект бе внесен за обсъждане миналата седмица от държавния глава Владимир Путин. Текстът на споразумението между Русия и Сирия бе публикуван на 20 януари. От него става ясно, че договорът ще остане в сила за срок от 49 г. с възможност за автоматично продължаване за още 25 г., има отбранителен характер и не е насочен срещу други държави. \r\nСпоразумението предвижда още в пристанището в Тартус да бъдат допускани едновременно до 11 руски военни кораби, включително такива с ядрена установка.\r\n*** Брекзит няма да отслаби, а ще укрепи отношенията между Обединеното кралство и Полша. Това ще се опита да убеди управляващите във Варшава министър-председателят на Великобритания Тереза Мей, която пристига на посещение в Полша в четвъртък, 21 декември.\r\nОчаква се в рамките на визитата си Мей да обяви плановете за засилено сътрудничество между двете държави в областта на отбраната и сигурността. \r\nПолша ще има „много голямо значение\" за Обединеното кралство след излизането му от структурите на Европейския съюз. Предложеният нов договор за отбрана ще бъде „мощен символ\" на сътрудничеството между Лондон и Варшава, са уверенията, които се очаква Мей да даде на поляците. Обединеното кралство също така ще подкрепи инициатива за засилване на противодействието на руската пропаганда в региона.\r\nДоговорът ще бъде второто двустранно споразумение за отбрана, което Великобритания подписва с европейски съюзник след Франция. Той ще осигури рамка за засилено сътрудничество в областта на обучението, обмена на информация, обществените поръчки в областта на отбраната и съвместните учения между партньорите от НАТО.\r\n*** Държавният глава на Полша Анджей Дуда обвини Европейския съюз в „лъжа“ за характера на правосъдните реформи в страната му, като подчерта, че ще утвърди предложените от правителството във Варшава промени.\r\n„Много представители на европейските институции говорят лъжи за Полша. Те лъжат. Лъжат, като казват, че Полша въвежда промени, които нарушават върховенството на закона, защото ние подобряваме демократичните стандарти\", коментира Дуда в интервю за телевизионния канал Polsat.\r\nДуда подчерта, че не разбира решението на Европейската комисия. „Това е чисто политическо решение. Мисля, че има много лицемерие в това, което чуваме за нас от другите. Лъжи, дезинформация. Те не казват истината“, увери държавният глава на Полша.\r\nДуда се защити от критиките на правните експерти, че предложенията представляват заплаха за независимостта на съдебната система. „Те са с цел демократизиране на страната\", категоричен бе Дуда. При това президентът увери, че стои зад реформите, които по мнението на ЕК нарушават основните ценности на Общността.\r\n***", "date": "2017.12.21", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/21/2469801/veliko-tarnovo-d-r-dilyana-vachkova-shte-predstavlyava-obshtinata-v-komisiyata-za-izrabotvane-na-oblastna-zdravna-karta.html", "text": "Директорът на Дирекция „Социални дейности и здравеопазване“ д-р Диляна Вачкова ще представлява Община Велико Търново в Областната комисия за изработване на областна здравна карта. Това решение взе на днешното си заседание Общински съвет, предаде репортер на Радио „Фокус“ – Велико Търново. Членове на комисията са още областният управител проф. д-р Любомира Попова, по двама представители на Регионалната здравна инспекция и на Районната здравноосигурителна каса, по един представител от Районните колегии на Българския лекарски съюз и на български зъболекарски съюз, на Българската асоциация на професионалистите по здравни грижи и на представителните организации за защита правата на пациентите. Представители на Общините, на чиято територия има лечебно заведение за болнична помощ, също ще се включат в изготвянето на Областната здравна карта.\r\nИзработването на подобна карта е във връзка със създаването на Националната здравна карта през 2018 година. Тя ще съдържа информация за състоянието на здравеопазването във всички области в страната. Чрез нея ще се планират потребностите на населението от достъпна извънболнична и болнична медицинска помощ. На база анализа ще се установи къде има необходимост разкриване на нови болнични филиали, допълване на леглова база и спешно привличане на лекари.\r\nНадежда КРЪСТЕВА", "date": "2017.12.21", "title": "Велико Търново: Д-р Диляна Вачкова ще представлява Общината в Комисията за изработване на областна здравна карта"}
{"url": "http://www.focus-news.net/news/2017/12/21/2469802/zhelyo-boychev-bsp-atakuvame-protsedurata-po-priemane-na-darzhavniya-byudzhet-iskame-tya-da-se-osmisli-i-izpalni-sas-sadarzhanie.html", "text": "Атакуваме процедурата за държавния бюджет – искаме тя да се осмисли и изпълни със съдържание. Това каза заместник-председателят на ПГ на „БСП за България“ Жельо Бойчев пред журналисти във връзка с внасянето на жалбата в Конституционния съд за процедурата на държавния бюджет, предаде репортер Агенция „Фокус“. Бойчев обясни, че БСП е против процедурата на приемане на чл. 6-ти, който касае средствата за храм-паметника „Ал. Невски“ и Зогарфаския манастир. „Искаме да бъде обявена за противоконституционна процедурата за приемане на този бюджет. Това беше една голяма битка в парламента. Очакваме Конституционният съд да се произнесе положително, защото управляващите обезсмислиха дебата и процедурата по приемане на бюджета, защото видите ли нито едно предложение на опозицията не може да се гледа, защото нарушава финансовата рамка, зададена от Министерски съвет предварително. Той обърна внимание, че България е парламентарна република и че бюджетът се приема от Народното събрание. „Ние искаме да осмислим и изпълним със съдържание тази процедура“, допълни Бойчев. \r\nДеница КИТАНОВА", "date": "2017.12.21", "title": "Жельо Бойчев, БСП: Атакуваме процедурата по приемане на  държавния бюджет – искаме тя да се осмисли и изпълни със съдържание"}
{"url": "http://www.focus-news.net/news/2017/12/21/2469803/proizshestvieto-v-melbarn-nyama-dokazatelstva-za-teroristichna-vrazka-na-tozi-etap.html", "text": "Мъжът, който вряза автомобил в група пешеходци на оживена улица във втория по големина град в Австралия – Мелбърн, има проблеми с психичното здраве, но властите не разполагат с информация за предполагаеми връзки с тероризма, предава AFP, като се позовава на данни от полицията.\r\nУточнява се, че извършителят на деянието, което според правоохранителните органи е умишлено, е 32-годишен гражданин на Австралия от афганистански произход. Той е познат на полицията и има досие във връзка с употреба на наркотици, уточни главният комисар на щата Виктория Шейн Патън.\r\n„На този етап нямаме никакви доказателства или разузнавателни данни, които да показват връзка с тероризма\", уточни Патън пред репортери в Мелбърн.Тереза Герова", "date": "2017.12.21", "title": "Произшествието в Мелбърн: Няма доказателства за терористична връзка – „на този етап“"}
{"url": "http://www.focus-news.net/news/2017/12/21/2469804/prokuror-atanas-iliev-rp-plovdiv-dva-sa-sluchaite-na-iznasilvane-v-kv-kyuchuk-parizh-prez-dekemvri-nyama-danni-da-se-kasae-za-serien-iznasilvach.html", "text": "Два са случаите на изнасилване в пловдивския квартал „Кючук Париж“ през декември, няма данни да се касае за сериен изнасилвач. Това каза за Радио „Фокус“ – Пловдив говорителят на Районната прокуратура в Пловдив прокурор Атанас Илиев във връзка с последния случай на посегателство над млада жена снощи. „От страна на прокуратурата е образувано досъдебно производство за изнасилване, станало вчера вечерта в квартал „Кючук Париж“ в Пловдив. Към настоящия момент няма данни за авторството, но текат активни следствени и оперативни действия за установяване автора на престъплението. Нямаме събрани доказателства и данни, че се касае за сериен изнасилвач, коментиран във връзка с предишния случай на изнасилване на 8 декември в същия район и квартал“, каза прокурор Атанас Илиев. Той увери, че продължава активната работа по случая, като призова гражданите да бъдат по-бдителни и незабавно да уведомяват полицията, ако забележат лица със съмнително поведение.\r\nТони МИХАЙЛОВ", "date": "2017.12.21", "title": "Прокурор Атанас Илиев, РП – Пловдив: Два са случаите на изнасилване в кв. „Кючук Париж“ през декември, няма данни да се касае за сериен изнасилвач"}
{"url": "http://www.focus-news.net/news/2017/12/21/2469805/yordan-yordanov-kmet-na-dobrich-imahme-zhelanie-obshtinska-politsiya-i-videonablyudenie-da-zarabotyat-ednovremenno.html", "text": "Общината е имала желание общинска полиция и видеонаблюдение да заработят едновременно. Това заяви кметът на Добрич Йордан Йорданов, предаде кореспондент на Радио „Фокус” – Варна. „Ние искахме двете да вървят ръка за ръка – общинска полиция и видеонаблюдение. Организирането на общинска полиция е на етап подбор на служители. Очаквам може би в следващия месец да започне дейността и на самата общинска полиция. Трябва да направя уточнение. Тези кадри, които бъдат назначени в общинската полиция, трябва да преминат 6-месечно обучение. Предвид факта обаче, че има доста желаещи за тази служба от самата система на МВР, тези полицаи няма да преминават обучението и могат да започнат веднага работа на терен. Хубаво щеше да бъде да имаме и видеонаблюдение и да ги групираме, за да се затвори целият процес и да има по-голям контрол. Но от друга страна пак е по-добре да имаме общинска полиция, отколкото да нямаме нито едно от двете“, посочи Йордан Йорданов. На практика общинската полиция ще съдейства за събирането на глоби и средствата от това биха могли да бъдат инвестирани за видеонаблюдение, допълни кметът.\r\nЖулиета НИКОЛОВА", "date": "2017.12.21", "title": "Йордан Йорданов, кмет на Добрич: Имахме желание общинска полиция и видеонаблюдение да заработят едновременно"}
{"url": "http://www.focus-news.net/news/2017/12/21/2469806/burgas-detsa-ot-dg-morska-zvezda-koleduvaha-v-obshtinata.html", "text": "Деца от ДГ „Морска звезда“ коледуваха в Община Бургас. Те изпълниха народния обичай пред кмета Димитър Николов, съобщиха от пресцентъра на Община Бургас. Коледарите пожелаха здраве, благоденствие и пълна къща на стопанина. Звънливите им жизнерадостни гласове огласиха сградата на общинската администрация и внесоха много празнично коледно настроение.\r\nВсички коледари получиха торбички с лакомства както повелява традицията.", "date": "2017.12.21", "title": "Бургас: Деца от ДГ „Морска звезда“ коледуваха в Общината"}
{"url": "http://www.focus-news.net/news/2017/12/21/2469807/tass-prezidentat-na-moldova-otkaza-da-naznachi-novite-ministri-v-kabineta-na-pavel-filip-dori-i-pod-zaplaha-ot-ostavka.html", "text": "Държавният глава на Молдова Игор Додон отказа да утвърди на власт шестимата министри, предложени от управляващата Демократическа партия след заседание, проведено по-рано тази седмица, предава руската агенция TACC.\r\n„По-добре да бъда отстранен от власт, отколкото да назнача за министри хора със съмнителна репутация. Това бе голяма грешка на Демократическата партия – да издига в правителството служители, които в миналото са били замесени в банкови машинации, свързани с източването на милиарди евро. Как може да бъде назначен за вицепремиер Юрие Леанка, който оглавяваше кабинета, и който подписа документите с незаконните разпореждания?“, заяви Додон в разговор с кореспондент на агенцията.\r\nМолдовският президент изказа мнение, съгласно което повече полза за страната би имала оставката на премиера Павел Филип и насрочването на нови избори, след което да бъде съставен нов кабинет.\r\nДържавният глава на Молдова има право да не утвърди документи, с чието съдържание не е съгласен. По отношение на назначаването на нови министри, той има право да откаже кандидатура само два пъти. След това, в съответствие с решение на Конституционния съд, назначението може да бъде подписано от премиера или председателя на парламента, уточняват ТАСС.Агенция „Фокус“ припомня:\r\nСмяната на шестима членове на кабинета на молдовския министър-председател Павел Филип - петима министри и вицепремиер - бе обявена от  председателя на Демократическата партия Владимир Плахотнюк след заседание на управляващата коалиция в сряда, 19 декември. \r\nПромените, приети в рамките на заседанието, предвиждат назначаването на втори вицепремиер, който ще отговаря за европейската интеграция на Молдова. Предвижда се постът да бъде поверен на бившия министър-председател Юрий Леанка, лидер на Европейската народна партия на Молдова.\r\nНовите министри би трябвало встъпят в длъжност до 31 декември 2017 г. Решението за рокадите са взети след преоценка на работата на кабинета. Следваща такава ще бъде направена през пролетта на 2018 г., уточни Плахотнюк. \r\nПремиерът Павел Филип заяви, че само някои от членовете на кабинета представляват политически партии, което ще даде възможност на изпълнителната власт да започне изпълнението на инициираните реформи без забавяне. Правителството, което ръководи, ще бъде съставено от технократи, ще бъде деполитизирано и ще се състои само от експерти. Тереза Герова", "date": "2017.12.21", "title": "ТАСС: Президентът на Молдова отказа да назначи новите министри в кабинета на Павел Филип – дори и „под заплаха от оставка“"}
{"url": "http://www.focus-news.net/news/2017/12/21/2469808/lorita-radeva-stolichen-obshtinski-savet-pochti-184-mln-lv-sa-sredstvata-po-plan-smetkata-za-pochistvane-na-sofiya.html", "text": "Приемаме план-сметка, която е с 11 млн. лв. повече средства, осигурени от бюджета на Столична община спрямо 2017 г. Това каза пред журналисти председателят на постоянната комисия по опазване на околната среда, земеделие и гори Лорита Радева, предаде репортер на Агенция „Фокус“. „Размерът е почти 184 млн. лв. Основното увеличение е в дейностите, свързани с лятното почистване. Увеличаването на средствата и броя на кратностите за почистване чрез измиване на улиците е мярка, свързана както с грижа за чистотата на въздуха, така и имаща отношение във връзка със създаване на по-приветливо състояние на града. 4 пъти годишно миене на улиците с автоцистерна и 10 пъти с т.нар. дюзи. Общо 76 000 дка измиване с автоцистерна и 66 000 дка с дюзи“, обясни Радева. По думите ѝ има проблеми със съдебна процедура по реализация на проекта, свързан с третата фаза на интегрираната система за третиране на отпадъците. „Обжалвано е решението на СОС. Очакваме произнасяне на Административен съд-София“, добави тя. \r\n„В рамките на дебата бе поставен въпросът от колегите от други политически сили за намаляване на такса „смет“. Столична община в лицето на управлението на града за поредна година запазва размера на такса „смет“. Това беше подкрепено и в рамките на гласуването“, допълни Радева. Според нея с оптимизиране на дейностите, завишаване на контрола и с по-добра организация на работата при такса „смет“ такава, каквато продължава да бъде поредна година, могат да осигурят по-висок обем на дейности за почистването и по този начин да гарантират и по-добра услуга на софиянци. „Би било безумно да изискваме, ако предния ден е валял дъжд, на следващия ден непременно да се измие. Това би било необосновано разходване на средства“, каза още Лорита Радева. \r\nСтефан Марков от Реформаторския блок допълни, че план-сметката няма как да не бъде гласуване и София да остане непочистена. „Предложихме да се обърне повече внимание на подлезите. Всички сме ставали свидетели, че в част от подлезите има проблем, както с осветлението, така и с хигиената. Поне почистването може да бъде решено чрез план-сметката. Идеята беше наистина чрез нея да се даде приоритет на почистването в подлезите, защото това е едно от нещата, които пряко засягат пешеходците. Ежедневно почистването на улиците е факт така или иначе. Надяваме се да има повече средства и приоритет, както и контрол при почистването на подлезите“, коментира той и уточни, че януари ще поиска справка, както миналата година, за глобите, свързани с почистването. „Надявам се следващата година по това време да имаме по-добри резултати, свързани с почистването на пешеходните пространства, част от които са и подлези“, каза още общинският съветник. \r\nЛюба АЛЕКСИЕВА", "date": "2017.12.21", "title": "Лорита Радева, Столичен общински съвет: Почти 184 млн. лв. са средствата по план-сметката за почистване на София"}
{"url": "http://www.focus-news.net/news/2017/12/21/2469809/smolyan-obshtinskiyat-savet-obsazhda-promeni-v-mestnite-taksi-i-tseni-na-uslugi.html", "text": "Общински съвет – Смолян гласува по параграфи решението за Изменение и допълнение на Наредба №2 за определянето и администрирането на местните такси и цени на услуги в Община Смолян, предаде репортер на Радио „Фокус“ – Смолян. Съгласно разпоредбите на чл. 6, ал. 2 и чл. 9 от Закона за местните данъци и такси е делегирано право на Общинския съвет да определя цените на услугите и правата, предоставяни от общината, както и да приеме Наредба за определянето и администрирането на местните такси и цени на услуги.\r\nПредседателят на комисия по бюджет, финанси и икономическо развитие Стоян Иванов заяви, че от 2008 г. тарифите в администрацията не са променяни. „Оттогава индексът на потребителските цени е нараснал със над 120, а инфлацията е 20%, минималната работна заплата е била 240 лв., а сега е 460 лв. и затова има основание наредбата да се подкрепи и затова препоръчвам да се направи от общинските съветници“, допълни Иванов.\r\nСтафан Сабрутев предложи докладната записка да се оттегли, за да се направи анализ какви ще са ползите от увеличението на някои от таксите и цените на услугите. От своя страна вносителят и кмет на Смолян Николай Мелемов заяви, че няма намерение да оттегли точката. Той обясни специално за предвиденото увеличение на таксата за детските градини, че Общината ги дофинансира с около 1 млн. лв. годишно. По думите му, една от основните причини за промяна на таксата е, че влиза нов рецептурник и храноден вече ще е 3,60 лв., без безплатното мляко и плода, който децата получават. Мелемов подчерта, че Общината ще продължи да дофинансира детските градини, но ако не се приеме промяната, таксата дори няма да покрива стойността на храната, а има и много други разходи.\r\nТъй като промените в цените и таксите на услугите са в различни сфери и са описани в много параграфи, бе дадено предложение от председателя на групата на ГЕРБ в Общинския съвет Ангел Безергянов да се гласуват по отделно и то бе прието. В решението трябва да се гласуват 13 параграфа и 6 приложения. Всеки от параграфите се гласува след дискусия между общинските съветници.\r\nНели ГЕРГЬОВСКА", "date": "2017.12.21", "title": "Смолян: Общинският съвет обсъжда промени в местните такси и цени на услуги"}
{"url": "http://www.focus-news.net/news/2017/12/21/2469810/dobrich-nyama-zhelaeshti-za-zakupuvane-na-avtomobila-s-avtografi-ot-svetovni-rok-legendi-koyto-obshtina-kavarna-obyavi-za-prodazhba-na-targ.html", "text": "Няма желаещи за закупуване на автомобила с автографи от световни рок легенди, който Община Каварна обяви за продажба на търг. Това съобщи Галя Велчева от пресцентъра на Общината, предаде кореспондент на Радио „Фокус” – Варна. Началната тръжна цена, определена от Общински съвет Каварна, бе 25 115 лв. без ДДС. Търгът трябваше да се проведе днес от 14,00 часа в сградата на Община Каварна, стая 209 и да бъде публичен с явно наддаване. \r\nАвтомобилът е уникален по своята същност поради наличие във вътрешната страна на купето на автентични автографи от известни и легендарни рок музиканти, гостували в Каварна в периода от 2008 до 2015 г. Самият автомобил е марка „Пежо 607” и е с дата на първа регистрация 13 март 2008 г. В купето на колата стоят автентични автографи от известни и легендарни рок музиканти. Пръв през 2008 г., вдясно от волана, се подписва Алис Купър. Там са подписите на Глен Хюз, на Джеймс Котък- барабанист на „Скорпиънс”, Таря Турунен, Саймън Райт - барабанистът на Дио, Джо Лин Търнър - бившия вокал на „Рейнбоу”, Джоуи Димайо - басистът на „Меноуър”. На задната лява врата собственоръчно са се подписали легендарните „Дийп Пърпъл”. Колата съхранява и подписа на актьора Том Беринджър.\r\nРешението за продажбата на търг е по предложение на сегашния кмет на Каварна Нина Ставрева и е одобрено от Общинския съвет. Колата пази автограф на румънската олимпийска шампионка Габриела Сабо, на Сергей Бубка, Анатолий Карпов, на световната голф легенда Гари Плейър. Последният подпис е на един от най-популярните индийски актьори Шарук Кхан. Автомобилът е на повече от 10 години. \r\nЖулиета НИКОЛОВА", "date": "2017.12.21", "title": "Добрич: Няма желаещи за закупуване на автомобила с автографи от световни рок легенди, който Община Каварна обяви за продажба на търг"}
{"url": "http://www.focus-news.net/news/2017/12/21/2469811/filip-popov-bsp-upravlyavashtite-pogaziha-konstitutsiyata-i-pravilnika-na-narodnoto-sabranie-sled-kato-prieha-na-tri-cheteniya-tekst-ot-byudzheta-za-2018-g.html", "text": "Управляващите погазиха Конституцията и правилника на Народното събрание след като приеха на три четения текст от бюджета за 2018 г. Това каза секретарят на  ПГ на „БСП за България“ Филип Попов пред журналисти във връзка с внасянето на жалбата в Конституционния съд за процедурата на държавния бюджет, предаде репортер Агенция „Фокус“. Попов обясни, че в прегласувания текст е ставало въпрос за предложението на колегата му Васил Антонов във връзка с отпускане на малко над 1 млн. лв. за ремонтите на манастира в Атон и църквата „Св. Александър Невски“. По думите му това предложение е било прието на два пъти от Народното събрание. „Живеем в парламентарна република, а не в премиерска“, каза Попов. \r\nДеница КИТАНОВА", "date": "2017.12.21", "title": "Филип Попов, БСП: Управляващите погазиха Конституцията и правилника на Народното събрание, след като приеха на три четения текст от бюджета за 2018 г."}
{"url": "http://www.focus-news.net/news/2017/12/21/2469812/smolyan-vazstanoveno-e-dvizhenieto-na-tezhkotovarnite-avtomobili-nad-12-t-s-remarketa-i-poluremarketa-prez-prohod-prevala.html", "text": "Възстановено е движението на тежкотоварните автомобили над 12 т с ремаркета и полуремаркета през проход Превала. Това съобщиха от пресцентъра на Агенция „Пътна инфраструктура”.", "date": "2017.12.21", "title": "Смолян: Възстановено е движението на тежкотоварните автомобили над 12 т с ремаркета и полуремаркета през проход Превала"}
{"url": "http://www.focus-news.net/news/2017/12/21/2469813/neizpravnost-pri-ukrepvaneto-na-tovari-shte-se-nakazva-s-globa-ot-500-do-1500-leva.html", "text": "Водач, който управлява МПС с неукрепен товар, ще се наказва с глоба от 500 лева при незначителни неизправности при укрепване на товара. Това решиха депутатите с окончателни промени в Закона за движение по пътищата, предаде репортер на Агенция „Фокус“. Глобата при значителни неизправности при укрепването на товара ще бъде 1000 лева, а при опасни неизправности - 1500 лева.  \r\nМинистърът на транспорта, съгласувано с вътрешния министър, ще определя с наредба условията и реда за укрепване на превозваните товари. Наредбата ще определя и случаите, в които на МПС и ремаркетата при първоначална регистрация ще се извършва преглед на техническа изправност.\r\nБиляна ИВАНОВА", "date": "2017.12.21", "title": "Неизправност при укрепването на товари ще се наказва с глоба от 500 до 1500 лева"}
{"url": "http://www.focus-news.net/news/2017/12/21/2469814/prof-rumen-gechev-bsp-upravlyavashtite-ne-mogat-da-glasuvat-zakonite-130-pati-v-konstitutsiyata-e-kazano-che-se-glasuva-dva-pati-vzimat-si-shapkite-i-si-otivat.html", "text": "Управляващите не могат да гласуват законите 130 пъти, в Конституцията е казано, че се гласува два пъти, взимат си шапките и си отиват. Това каза народният представител от ПГ на „БСП за България“ проф. Румен Гечев пред журналисти във връзка с внасянето на жалбата в Конституционния съд за процедурата на държавния бюджет, предаде репортер Агенция „Фокус“. Проф. Гечев поясни, че с третото гласуване на средствата в бюджета за 2018 г. за \"Св. Алекандър Невски\" и Зографския манастир, управляващите са нарушили Конституцията. \"Неприемливо е, че управляващите посягат на вярата на българите, тъй като ставаше дума за малко над 1 млн. лв., които трябваше да отидат в светинята „Ал. Невски“ и в Атон, които са свързани с българската история и вяра. Посегнаха и на новите лекарства, които даваха шанс на онкоболните. Вторият въпрос беше решен днес отново с гласовете на целия парламент, но след като бяхме разигравани управляващите. Сега внасяме възражение за нарушението на Конституцията, защото най-святото нещо е тя. Не може да позволим, който и да било да атакува нея“, каза проф. Гечев. Той обърна внимание, че е липсвало обществено обсъждане на предложените промени, а в Комисията те са минали за 2 часа. „Даже и в Африка няма такива процедури“, заяви той. \r\nДеница КИТАНОВА", "date": "2017.12.21", "title": "Проф. Румен Гечев, БСП: Управляващите не могат да гласуват законите 130 пъти, в Конституцията е казано, че се гласува два пъти, взимат си шапките и си отиват"}
{"url": "http://www.focus-news.net/news/2017/12/21/2469815/3000-leva-shte-bade-globata-za-izvarshvane-na-pregledi-na-mps-s-tehnika-s-narushena-markirovka.html", "text": "С глоба или имуществена санкция от 3000 лева ще се наказва лице, което извършва периодични прегледи за проверка на техническа изправност на МПС с уреди или техника, на които е нарушена маркировката или пломбата. Това решиха депутатите с окончателни промени в Закона за движение по пътищата, предаде репортер на Агенция „Фокус“.\r\nБиляна ИВАНОВА", "date": "2017.12.21", "title": "3000 лева ще бъде глобата за извършване на прегледи на МПС с техника с нарушена маркировка"}
{"url": "http://www.focus-news.net/news/2017/12/21/2469816/burgas-chast-ot-ulitsite-v-k-s-vazrazhdane-pretarpyaha-remont.html", "text": "Част от улиците в к-с „Възраждане” претърпяха ремонт, съобщиха от пресцентъра на Община Бургас. Назад в годините к-с „Възраждане” бе презастроен, уличната му мрежа отесня и доста се амортизира. Община Бургас не е абдикирала от грижата за инфраструктурата там. Тази година стартираха няколко по-мащабни реконструкции на много улици в комплекса. Те се извършват със средства по оперативна програма „Региони в растеж”, както и със собствени на Общината. На отделни места изпълнението все още не е приключило. След подмяна на подземните ВиК комуникации, с нова настилка и тротоари се сдобиха ул. „Елин Пелин”, „Христо Фотев”, „Ивайло”, „Самуил”, „Левски”, „Любен Каравелов”, благоустроени са и прилежащи междублокови пространства. Остават довършителни дейности по особените места за нови детски площадки, монтиране на съоръжения за игра и озеленяване.\r\nГрижата за градската инфраструктура е перманентна и догодина продължава на други локации във „Възраждане”, както и в останалите жилищни квартали на Бургас.", "date": "2017.12.21", "title": "Бургас: Част от улиците в к-с „Възраждане” претърпяха ремонт"}
{"url": "http://www.focus-news.net/news/2017/12/21/2469817/afp-frantsiya-prekrati-razsledvaneto-na-intsidenta-otprishtil-genotsida-v-ruanda.html", "text": "Френските власти прекратиха разследването на ракетната атака срещу самолета на бившия президент на Руанда Жювенал Хабяримана – инцидент, който поставя началото на геноцида от 1994 г., предава AFP.\r\nПри свалянето на машината държавният глава на африканската страна загива, а заедно с него – и президентът на Бурунди. За инцидента са обвинени представителите на местния народ тутси, което поставя начало на вълната на масовото им избиване. В рамките на стотина дни са убити над 900 хил. души. Тереза Герова", "date": "2017.12.21", "title": "AFP: Франция прекрати разследването на инцидента, отприщил геноцида в Руанда"}
{"url": "http://www.focus-news.net/news/2017/12/21/2469818/umbalsm-ni-pirogov-i-fondatsiya-asansyorna-bezopasnost-realizirat-savmestna-kauza-bezopasno-polzvane-na-asansyori-i-eskalatori.html", "text": "От 22 декември на територията на столичната болница „Пирогов” пациенти и посетители ще ползват асансьори, превърнати в „Пътуващи картинни галерии” между етажите на лечебното заведение. Рисунките, в съоръженията ще разказват на пациенти, посетители и служители, кои са най-важните правила, които и малки, и големи трябва да спазват при ползването на асансьори и ескалатори. Това съобщиха от пресцентъра на УМБАЛСМ „Н.И. Пирогов”. Асансьорите на болницата ще бъдат превърнати в своеобразни и уникални, постоянни „Без!-Опасни” изложбени пространства, в които творбите на деца от столични детски градини на районите „Люлин” и „Подуяне” ще разказват цветно и по детски кои са най-важните правила за безопасност, благодарение на които всички ние  можем да се придвижваме безопасно и без страх между етажите.\r\nИнициативата е в продължение на вече приключилият проект „Вертикално познание” на фондация „Асансьорна безопасност”, в рамките на който беше разработена първата и единствена по рода си за територията на България, програма за обучение на най-малките жители на страната, и по-специално децата от подготвителните групи на детските градини, до 3 клас на началните училища.\r\nПроектът, който беше реализиран с финансовата подкрепа на програма „Европа 2017” на Столична община и в партньорство със столичните районни администрации „Люлин” и „Подуяне”, имаше за цел от една страна да даде възможност за ранно усвояване на най-важните правила за безопасно ползване на едни от най-масовите съоръжения за вертикален транспорт на хора и товари, както и да привлече вниманието на по-възрастните за това, колко важни са те за всички нас, за да можем да пътуваме безопасно между етажите.\r\nВ рамките на вече приключилия проект, децата преминали през обучителната програма на фондацията, имаха за задача да нарисуват рисунка, с някое от най-важните и запомнени правила за безопасно ползване на асансьори и ескалатори. Част от най-добрите творби, които бяха подбрани сред приблизително 2000 рисунки, бяха подредени в обучителни фолиа, които от 22 декември ще придружават всички, ползватели на асансьори на територията на болничното заведение. \r\nОфициално „Пътуващата между етажите изложба“ ще бъде открита от Изпълнителните директори на УМБАЛСМ „Пирогов” проф. Асен Балтов и на фондацията „Асансьорна безопасност” Емануела Фролошка на 22 декември от 10.00 часа в сградата на лечебното заведение.", "date": "2017.12.21", "title": "УМБАЛСМ „Н.И. Пирогов” и фондация „Асансьорна безопасност” реализират съвместна кауза „Безопасно ползване на асансьори и ескалатори”"}
{"url": "http://www.focus-news.net/news/2017/12/21/2469819/sofiya-vremenno-dvizhenieto-se-osashtestvyava-samo-v-aktivnata-lenta-pri-km-16-na-magistrala-hemus-v-posoka-varna-poradi-paten-intsident.html", "text": "Временно движението се осъществява само в активната лента при км 16 на автомагистрала „Хемус” в посока Варна поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017.12.21", "title": "София: Временно движението се осъществява само в активната лента при км 16 на магистрала „Хемус” в посока Варна поради пътен инцидент"}
{"url": "http://www.focus-news.net/news/2017/12/21/2469820/blagoevgrad-15-to-yubileyno-izdanie-na-festivala-simitliya-drevnata-zemya-na-kukerite-shte-se-provede-v-simitli-na-13-yanuari-2018-godina.html", "text": "15-то юбилейно издание на фестивала „Симитлия – Древната земя на кукерите“ ще се проведе в Симитли на 13 януари 2018 година. Това съобщи за Радио „Фокус“ – Пирин Таня Тасева от пресцентъра на Общината. Зрелищното шоу по традиция ще се проведе на стадион „Септември“, тъй като мястото е удобно за дефилиране на хилядите кукери и двойно повечето публика, която се очаква да присъства на фестивала. „Организацията на традиционния кукерски фестивал в Симитли през януари тече с пълна сила. Вече са изпратени покани до кукерските групи – редовни участници от страната и чужбина. Към фестивала в Симитли са проявили интерес и групи, които никога не са дефилирали в Симитли, но познават и харесват традицията“, каза още Тасева.\r\nРегламентът за участие в „Симитлия – Древната земя на кукерите“ остава непроменен. Фестивалът е отворен за всички желаещи. Кукерското дефиле, както всяка година има и състезателен характер, като групите участват в състезателни категории за цялостно представяне, за пресъздаване на обредна традиция, за индивидуални награди. За петнадесета години организацията на „Симитлия – Древната земя на кукерите“, е едно от най-важните събития за община Симитли. Авторитетно жури ще гледа и отличава най-атрактивните и най-автентичните. За юбилейното издание организаторите имат предвид допълнителни изненади и награди за участниците и публиката на фестивала.„Фокус“ припомня:\r\nФестивалът е създаден през 2003 година заради желанието на многобройните и многочислени кукерски групи от симитлийска община, с безрезервната подкрепа на кмета на общината Апостол Апостолов- най-верния приятел на кукерите. „Симитлия – древната земя на кукерите“ има за цел да утвърждава и обогатява като пъстра палитра на богатото ни нематериално наследство – кукерските игри, традиции, обичаи и ритуали, свързани със Сурва.\r\nЛивия НИНОВА", "date": "2017.12.21", "title": "Благоевград: 15-то юбилейно издание на фестивала „Симитлия – Древната земя на кукерите“ ще се проведе в Симитли на 13 януари 2018 година"}
{"url": "http://www.focus-news.net/news/2017/12/21/2469821/reuters-chetirima-dushi-sa-zaginali-pri-preobrashtaneto-na-feribot-kray-filipinite.html", "text": "Четирима души са загинали, а седмина други са в неизвестност след преобръщането на ферибот край бреговете на Филипините, предава Reuters. \r\nНа борда на плавателния съд е имало 251 души, от тях 240 са спасени от бреговата охрана и риболовни кораби, преминаващи в района. \r\n„Операцията по издирването и спасяването ще продължи“, увери капитан Арманд Балило от бреговата охрана.\r\nСъгласно представената информацията, удавилите се са двама мъже и две жени.Тереза Герова", "date": "2017.12.21", "title": "Reuters: Четирима души са загинали при преобръщането на ферибот край Филипините"}
{"url": "http://www.focus-news.net/news/2017/12/21/2469822/chez-elektro-preporachva-razumno-potreblenie-na-elektroenergiya-prez-praznichnite-i-pochivni-dni.html", "text": "„ЧЕЗ Електро България“ АД призовава клиентите да използват разумно и отговорно електроенергията през настъпващите коледни и новогодишни празнични и почивни дни, съобщиха от пресцентъра на дружеството. Подготовката за празниците води до значително повишаване на консумацията на ток. Включването на повече и за по-дълго време на електрически уреди за отопление, приготвяне и съхранение на храна, осветление и украса през този период, ще се отрази и върху размера на месечните фактури.\r\nГоляма част от използваните в домакинствата уреди са значителен консуматор на електроенергия. Използването на енергийно спестяващи уреди може да намали сметките с до 30%. Битовите клиенти трябва да имат предвид, че ползването на 6 крушки от по 50 W за осветление, средно по 6 часа в денонощие ще добави към месечната им сметка близо 12,00 лв. Готварска печка с мощност 3 КW, използвана ежедневно по 2 часа през 30 дни в месеца, ще изразходи 39,60 лв. от  семейния бюджет. Печка за отопление тип „духалка“ с мощност 2 КW ще допълни още 66,00 лв., ако работи по 5 часа дневно. Бойлер с мощност на нагревателя 2 КW изразходва 52,80 лв. за месец при работа по 4 часа на ден. Ако пералнята се използва три пъти седмично по 1,5 часа при 60 градуса, това ще струва на домакинството 7,92 лв. \r\nНяколко лесни за прилагане мерки за енергийна ефективност могат да спестят до 15% от сметката за електроенергия без да нарушат спокойствието и уюта на домакинството. Намаляването на температурата на помещенията през зимата с 1 градус, може да понижи сметката за ток с 10%. Толкова спестява и понижаването на температурата на нагревателя на бойлера от 70 на 60 градуса. Ако се използва и таймер за включване на бойлера за топла вода на нощна тарифа, положителният ефект върху сметката за затопляне на вода ще бъде 15%. Използването на остатъчната топлина на фурната с изключването й 10 минути преди края на времето за готвене, ще спести до 20% от сумата, която се заплаща за електроенергията, използвана за нейната работа. При готвене с капак и използване в максимална степен на тенджери под налягане се постига икономия на електроенергия до 20%. Много потребители смятат, че малките зарядни устройства за комуникационна техника не са сериозен консуматор на електроенергия, но включени в контакта постоянно, те допълват месечната сметка с близо 16,00 лв.\r\n„ЧЕЗ Електро България“ АД напомня на клиентите, че е важно при по-дълго отсъствие да изключват уредите от електрическите контакти. Включените в контакта уреди консумират електроенергия, дори когато са в режим на готовност и реално не се ползват. Изключването им може да намали потреблението и месечната сметка с до 5% и същевременно да помогне за предотвратяването на евентуални повреди. \r\nРазнообразни съвети за разумно и отговорно използване на електроенергията могат да бъдат намерени и на корпоративния уебсайт www.cez.bg, в раздел „За клиента“ в специално разработената секция „Енергийна ефективност“.", "date": "2017.12.21", "title": "ЧЕЗ Електро препоръчва разумно потребление на електроенергия през празничните и почивни дни"}
{"url": "http://www.focus-news.net/news/2017/12/21/2469823/sofiya-obran-e-ofis-za-barzi-krediti-v-kv-suhata-reka.html", "text": "Обран е офис за бързи кредити в кв. „Сухата река“. Това съобщиха за Агенция „Фокус“ от пресцентъра на СДВР. Сигналът е подаден в 11.10 часа. Мъж изненадващо е нахлул в офиса ,използвал е спрей срещу служителите и е задигнал касата. Все още няма информация каква е сумата, която липсва. При инцидента няма пострадали. Сигнализирани са органите на реда и тече разследване.", "date": "2017.12.21", "title": "София: Обран е офис за бързи кредити в кв. „Сухата река“"}
{"url": "http://www.focus-news.net/news/2017/12/21/2469824/kaloyan-pargov-bsp-sofiya-ostava-nepromenena-pozitsiyata-ni-che-sme-protiv-prodavaneto-na-obshtinska-banka.html", "text": "Неслучайно не сме сред вносителите, поради простата причина, че заявихме, че сме против продаването на „Общинска банка“. Това каза Калоян Паргов,лидер на Градския съвет на БСП-София и председател на групата на общинските съветници от БСП в Столичния общински съвет, по време на обсъждането в Столичния общински съвет на доклада за приватизацията на „Общинска банка“, предаде репортер на Агенция „Фокус“. „Справедлива или не е цената? Убеден съм, че конкурентното начало е нещо добро. Само един кандидат се яви и това беше причината да се въздържим. По отношение на документите и информацията сме си спазили нашата уговорка. Нашата позиция е ясна и всеки може да преценява. Процедурата, която мина през надзора мина по съответните норми и правила, но политическото решение ще се вземе днес в тази зала. Няма какво повече да ни убеждавате в противното, нашето решение сме го взели“, коментира Паргов. \r\nПредседателят на Столичния общински съвет Елен Герджиков заяви, че това, че Паргов е обявил позицията си в парламента, говори достатъчно. „Решението е взето от парламентарната група и ръководството на партията. Очевидно е политическо решение и се радвам, че имате доблестта да го признаете“, каза още той. \r\nНиколай Стойнев добави, че документацията е достъпна за всеки един общински съветник. \r\nЛюба АЛЕКСИЕВА", "date": "2017.12.21", "title": "Калоян Паргов, БСП-София: Остава непроменена позицията ни, че сме против продаването на „Общинска банка“"}
{"url": "http://www.focus-news.net/news/2017/12/21/2469825/parlamentat-udalzhi-rabotnoto-si-vreme-do-okonchatelnoto-priemane-na-promenite-v-zakona-za-podpomagane-na-zemedelskite-proizvoditeli.html", "text": "Народните представители удължиха работното си време до окончателното приемане на промените в Закона за подпомагане на земеделските производители, предаде репортер на Агенция „Фокус“.\r\nБиляна ИВАНОВА", "date": "2017.12.21", "title": "Парламентът удължи работното си време до окончателното приемане на промените в Закона за подпомагане на земеделските производители"}
{"url": "http://www.focus-news.net/news/2017/12/21/2469826/burgas-koledniyat-kontsert-12-koledni-kartichki-shte-bade-izlachen-po-edna-ot-natsionalnite-televizii-chasove-predi-badni-vecher.html", "text": "Коледният концерт „12 коледни картички”, който бургазлии видяха на 11 декември, бе заснет от телевизия бТВ. Концертът ще бъде излъчен часове преди Бъдни вечер – на 24 декември от 13.30 часа, съобщиха от пресцентъра на Община Бургас. \r\nВ концерта спектакъл участват над 60 изпълнители-музиканти и певци от всички възрасти. Сред тях са Ваня Костова и Боян Михайлов, както и групите „Петте сезона”, „Врабчета”, „Фортисимо”, „Морски песъчинки” и акомпаниращият оркестър „Колегиум музикум” с диригент Левон Манукян. \r\nНа сцената бе и маестро Стефан Диомов - автор на музиката, сценария и режисьорската концепция. \r\nДискове с коледните песни могат да бъдат закупени от музикалния магазин на „Стефкос мюзик” на улица „Александровска” в центъра на Бургас или от книжарници „Хеликон”.", "date": "2017.12.21", "title": "Бургас: Коледният концерт „12 коледни картички” ще бъде излъчен по една от националните телевизии часове преди Бъдни вечер"}
{"url": "http://www.focus-news.net/news/2017/12/21/2469827/veliko-tarnovo-163-litra-alkohol-i-40-litra-dizelovo-gorivo-bez-aktsizen-banderol-sa-izzeli-politsai-ot-skladovi-pomeshteniya-v-polski-trambesh.html", "text": "163 литра алкохол и 40 литра дизелово гориво без акцизен бандерол са иззели полицаи от складови помещения в Полски Тръмбеш, съобщиха от Областна дирекция на МВР – Велико Търново. Вчера служители на Районно управление на МВР – Полски Тръмбеш са извършили проверка на складови помещения, ползвани от 61-годишен мъж от същия град, известен на полицията. Установени и иззети са 163 литра течност, с различен цвят и мирис на алкохол и 40 литра дизелово гориво. По случая е образувана преписка.", "date": "2017.12.21", "title": "Велико Търново: 163 литра алкохол и 40 литра дизелово гориво без акцизен бандерол са иззели полицаи от складови помещения в Полски Тръмбеш"}
{"url": "http://www.focus-news.net/news/2017/12/21/2469828/kyustendil-vazstanoveno-e-dvizhenieto-pri-km-41-na-avtomagistrala-struma-v-posoka-sofiya.html", "text": "Възстановено е движението при км 41 на автомагистрала „Струма” в посока София. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.12.21", "title": "Кюстендил: Възстановено е движението при км 41 на автомагистрала „Струма” в посока София"}
{"url": "http://www.focus-news.net/news/2017/12/21/2469829/plyus-info-makedoniya-chasove-predi-iztichaneto-na-krayniya-srok-nito-edin-ot-sochenite-za-vazmnozhni-naslednitsi-na-nikola-gruevski-e-izdignal-kandidaturata-si-za-predsedatel-na-vmro-dpmne.html", "text": "Нито един от сочените за възможни председатели на ВМРО-ДПМНЕ не е внесъл официално кандидатурата си за поста, предава скопската електронна медия „Плюс Инфо“ , като се позовава на източници от редиците на партията.\r\nСрокът за внасянето на кандидатурите изтича в 15 часа (местно време) в четвъртък, 21 декември. \r\nМРО-ДПМНЕ ще избере новия си лидер на извънреден конгрес, насрочен за 22 и 23 декември, след като досегашният председател на партията Никола Груевски подаде оставка. Генералният секретар на политическата формация Християн Мицковски съобщи, че на предстоящия конгрес във Валандово ще участват общо 544 делегати. Сред възможните кандидати за нов председател на партията са самият Мицковски, Антонио Милошоски, Никола Поповски и Никола Тодоров. Тереза Герова", "date": "2017.12.21", "title": "„Плюс Инфо“ (Македония): Часове преди изтичането на крайния срок – нито един от сочените за възмножни наследници на Никола Груевски е издигнал кандидатурата си за председател на ВМРО-ДПМНЕ"}
{"url": "http://www.focus-news.net/news/2017/12/21/2469830/kzk-nalozhi-sanktsii-na-evn-i-chez.html", "text": "Комисията за защита на конкуренцията наложи санкции за извършени нарушения по чл.21 от ЗЗК на разпределителните и снабдителните предприятия от икономическите групи ЕВН и ЧЕЗ. Това съобщиха от пресцентъра на КЗК. Комисията е установила, че предприятията във всяка от икономическите групи прилагат обща стратегия и практики, с които дискриминират независимите търговци извън съответните групи и ограничават търговията с електрическа енергия по свободно договорени цени. Поведението на дружествата се проявява във връзка с преминаването на стопански потребители от доставка по регулирани към доставка по свободно договорени цени и може да предотврати, ограничи или наруши конкуренцията на пазара на търговия с ел. енергия по свободно договорени цени и да засегне интересите на потребителите. \r\nРешенията могат да бъдат обжалвани от страните и всяко трето лице, което има правен интерес, в 14-дневен срок, който започва да тече от съобщаването им по реда на АПК, а за третите лица – от публикуването в електронния регистър на Комисията.", "date": "2017.12.21", "title": "КЗК наложи санкции на ЕВН и ЧЕЗ"}
{"url": "http://www.focus-news.net/news/2017/12/21/2469831/shumen-d-r-valentin-semkov-e-lekar-na-godinata-na-mbal-v-grada.html", "text": "Д-р Валентин Семков, началник на Второ хирургично отделение, е „Лекар на годината“ в анкетата „Любов и благодарност“ на МБАЛ-Шумен, предаде репортер на Радио „Фокус“-Шумен. Резултатите от допитването, което се провежда за 11-та поредна година сред пациенти и техни близки, бяха отчетени на специално тържество. \r\nЗа „Професионалист по здравни грижи на годината“ в най-много анкетни карти е посочена мед. сестра Виктория Христова, също от Второ хирургично отделение. Наградите - грамоти и статуетки, бяха връчени от д-р Атанас Атанасов, изп. директор на МБАЛ-Шумен. Оказа се, че д-р Семков е в операционната и ще получи наградата си по-късно. Цветя и поздравления получиха още д-р Милена Ковачева от Отделението по педиатрия и акушерката Луиза Йорданова от АГО - на второ място според анкетата, както и д-р Снежана Начева, Очно отделение, и мед. сестра Ахмедова от Второ вътрешно отделение.\r\nИвелина ИВАНОВА", "date": "2017.12.21", "title": "Шумен: Д-р Валентин Семков е „Лекар на годината“ на МБАЛ в града"}
{"url": "http://www.focus-news.net/news/2017/12/21/2469832/stolichniyat-obshtinski-savet-odobri-doklada-za-privatizatsiyata-na-obshtinska-banka.html", "text": "С 45 гласа „за“, 9 „против“ и 0 „въздържали се“ Столичният общински съвет одобри доклада за приватизацията на „Общинска банка“, предаде репортер на Агенция „Фокус“. Войслав Тодоров от Коалиция „Сердика (АБВ, Български социалдемократи)“ направи процедура за отлагане на доклада, но предложението му бе отхвърлено с 11 гласа „за“, 39 „против“ и 2 „въздържали се“. \r\nДокладът предизвика дебати сред общинските съветници. Зам.-председателят на Столичния общински съвет и зам.-председател на групата на ГЕРБ Николай Стойнев обясни, че офертата отговаря на изискванията, както и на заложената минимална цена за конкурсната процедура. „Решението на надзорния съвет е да предложим тази процедура, класирането и приватизационния договор за утвърждаване от Столичен общински съвет. Ако Общинският съвет има положително решение, това означава, че ще бъде сключен договор, при който трябва да се изплатят 20% от сумата. След това има срок, в който кандидатът трябва да осигури становище от КЗК и БНБ и след което може да се финализира процедурата“, допълни той. По думите му, ако не се получат такива съгласувателни становища от тези институции, няма да бъде финализиран договорът. „Решението е на Общинския съвет дали тази процедура да продължи“, добави той. \r\nМилка Христова от БСП посочи, че няма да подкрепят този доклад и не са съгласни с продажбата на акциите на Столична община в Общинска банка сега и по този начин. „Във вторник получих доклада, който е от около 150 стр. Към проекта за договор има посочени поне 15 предложения и не разполагаме с нито едно. Това е от изключително значение за последиците. Защо се бърза толкова?“, запита тя. \r\nВ реплика Стойнев заяви, че е налична абсолютно цялата документация в надзорния съвет. \r\nМилка Христова призна, че имат членове в надзорния съвет, но всеки един от тях като общински съветник има правото да получи цялата информация. „Ами тогава да вземат решения постоянните комисии и за какво се събираме ние тук?“, запита тя. Според нея точно, защото банката е в добро финансово състояние заслужава доба сделка. \r\nЛидерът на Градския съвет на БСП-София Калоян Паргов посочи, че неслучайно не са сред вносителите, поради простата причина, че са заявили, че са против продаването на „Общинска банка“. „Справедлива или не е цената? Убеден съм, че конкурентното начало е нещо добро. Само един кандидат се яви и това беше причината да се въздържим. По отношение на документите и информацията сме си спазили нашата уговорка. Нашата позиция е ясна и всеки може да преценява. Процедурата, която мина през надзора мина по съответните норми и правила, но политическото решение ще се вземе днес в тази зала. Няма какво повече да ни убеждавате в противното, нашето решение сме го взели“, коментира Паргов. \r\nПредседателят на Столичния общински съвет Елен Герджиков заяви, че това, че Паргов е обявил позицията си в парламента, говори достатъчно. „Решението е взето от парламентарната група и ръководството на партията. Очевидно е политическо решение и се радвам, че имате доблестта да го признаете“, каза още той. \r\nНиколай Стойнев добави, че документацията е достъпна за всеки един общински съветник. \r\nТрайчо Трайков от Реформаторския блок посочи, че най-доброто е сделката да бъде осъществена. „Сега всичко отива в ръцете на БНБ. Разбирам хората, които изразяват скептицизъм. Трябва да признаем, че БНБ е била безупречна през последните 20 години. Ще наблюдавам с голямо внимание за това какво влиза, какво се случва и какво излиза от БНБ. Убеден съм, че ще бъде отговорено на интереса на хората, заради които съм тук. Ако някой си мисли какво може да се случи с банката - притежаването на банката отсега нататък ще бъде свързано с разходи, а не с приходи за общината“, каза още Трайчо Трайков. \r\nОбщинските съветници удължиха времето си до изчерпване на дневния си ред. \r\nЛюба АЛЕКСИЕВА", "date": "2017.12.21", "title": "Столичният общински съвет одобри доклада за приватизацията на „Общинска банка“"}
{"url": "http://www.focus-news.net/news/2017/12/21/2469833/dimitar-margaritov-kzp-praznichnite-oferti-za-smartfoni-i-dogovori-za-mobilni-uslugi-mozhe-da-kriyat-ulovki.html", "text": "Един от рисковете при закупуване на телекомуникационни устройства или подписване на договори с мобилни оператори при рекламираните празнични оферти е потребителите да се обвържат с търговеца за дълъг срок при уж по-изгодни условия, които обаче впоследствие да се окажат различни от представените. За това предупреди председателят на Комисията за защита на потребителите (КЗП) Димитър Маргаритов в предаването „Код 11:13” по Би Ай Телевизия, съобщиха от пресцентъра на КЗП.\r\n„Търговците използват момента на празничната еуфория и че хората са отделили по-големи за техните възможности средства и опитват да пробутват договори, които могат да ги обвържат за много дълъг срок с услуги, за които те дори не са и подозирали и въобще не им трябват”, каза Маргаритов. Той препоръча дори и да се бърза, да се прочетат внимателно договорите, преди да бъдат подписани. „Когато си купувате нещо, макар и за конкретен повод, обаче се обвързвате с дълготраен договор, винаги трябва да сте абсолютно наясно точно какво ще плащате, колко време ще го плащате и какъв е начинът да се откажете”, добави председателят. Тези, които все пак решат да подпишат договор, а впоследствие по една или друга причина решат да се откажат, биха могли да се възползват от условията на постигнатото от Комисията споразумение с два от мобилните оператори – с неустойка до три месечни такси.  \r\nПри покупката на хранителни стоки за празничната трапеза трябва да се внимава със срока на годност на продуктите, особено по-скъпите или предлаганите в пакет. „Има сега афинитет към по-скъпи и хубави неща, може да се окаже, че са залежали. Законът е категоричен по отношение на стоките с изтичащ срок на годност. Когато не са опасни за здравето, могат да бъдат подавани, но задължително трябва да бъдат обособени на отделен щанд и със съответната информационна табела да бъде пояснено на потребителите, че става въпрос именно за такъв тип стоки”, уточни Маргаритов. \r\nПо време на празници възниква и въпросът за възможността за връщане или замяна на подаръци, които не са харесани от тези, за които са били предназначени. Връщане е възможно в 14-дневен срок на закупените от Интернет стоки, както и по силата на предоставяната от все повече магазини в конвенционалната търговия възможност под формата на добра практика. Необходимо е обаче да се пази касовата бележка. И „ще има това малко неудобство, че ще трябва този, на когото са подарили подаръка да разбере някои неща относно цената и другите характеристики, които се съдържат в документа, защото това е единственият начин да се докаже, че действително този продукт е закупен от този търговец”, добави Маргаритов.\r\nЗа почивните дни Комисията за защита на потребителите ще има дежурни екипи и при проблеми гражданите могат да се обръщат към институцията за консултации и помощ.", "date": "2017.12.21", "title": "Димитър Маргаритов, КЗП: Празничните оферти за смартфони и договори за мобилни услуги може да крият уловки"}
{"url": "http://www.focus-news.net/news/2017/12/21/2469834/narodnite-predstaviteli-izlyazoha-vav-vakantsiya-do-10-yanuari.html", "text": "Народните представители излязоха във ваканция, предаде репортер на Агенция „Фокус“. Ваканцията на депутатите ще бъде от 22 до 10 януари. Зам.-председателят на парламента Емил Христов пожела весели Коледни и Новогодишни празници и насрочи следващото пленарно заседание за 11 януари от 09.00 часа.\r\nБиляна ИВАНОВА", "date": "2017.12.21", "title": "Народните представители излязоха във ваканция до 10 януари"}
{"url": "http://www.focus-news.net/news/2017/12/21/2469835/borba-sreshtu-kibernetichni-zaplahi-podpisano-e-sporazumenie-za-sazdavane-na-evropeyski-ekip-za-nezabavno-reagirane-pri-kompyutarni-intsidenti-cert-eu.html", "text": "Постоянен Европейски екип за незабавно реагиране при компютърни инциденти (CERT-EU) за институциите, органите и агенциите на ЕС ще започне да действа, въз основа на подписаното вчера междуинституционално споразумение, се казва в съобщение от пресслужбата на ЕК.\r\nТова решение е следствие от успешната работа на CERT-EU като специализирано звено през последните шест години. CERT-EU засилва защитата срещу кибератаките, които често са насочени срещу институциите, агенциите и органите на ЕС. \r\nБългарският комисар, отговарящ за цифровата икономика и общество Мария Габриел коментира: ''Сега всички органи на ЕС могат да разчитат на постоянен работещ екип по компютърна сигурност, който да им помага да реагират ефективно на нарастващия брой съвременни кибернетични заплахи, които засягат и гражданите.\" \r\nCERT-EU работи в тясно сътрудничество с вътрешните екипи за компютърна сигурност на европейските институции и поддържа връзка с широка мрежа от екипи за незабавно реагиране при компютърни инциденти и фирми, занимаващи се със сигурността на информационните системи във всички държави-членки, като обменя информация за заплахите и начините на справяне с тях. То също си сътрудничи активно със свои колеги в НАТО и със звеното по хибридни заплахи на Европейската служба за външна дейност (EEAS).", "date": "2017.12.21", "title": "Борба срещу кибернетични заплахи: подписано е споразумение за създаване на Европейски екип за незабавно реагиране при компютърни инциденти (CERT-EU)"}
{"url": "http://www.focus-news.net/news/2017/12/21/2469836/evropeyskata-komisiya-predlaga-poveche-sotsialna-zashtita-za-usloviyata-na-trud.html", "text": "Европейската комисия прие предложение за нова директива за по-прозрачни и предвидими условия на труд в ЕС, се казва в съобщение от пресслужбата на ЕК. По-конкретно Комисията цели да намали риска от недостатъчна защита на работниците чрез: \r\n•\tПривеждане на понятието „работник“ в съответствие с практиката на Съда на Европейския съюз. Така ще се гарантира, че ще бъдат обхванати едни и същи широки категории работници. \r\n•\tВключване в приложното поле на директивата на форми на заетост, които сега често са изключени. Това включва работата на домашни работници, нископлатената работа на непълно работно време или работа на много краткосрочни договори и сега ще обхваща нови форми на заетост, като например работа на повикване, работа със заплащане чрез ваучери или работа през платформи. \r\n•\tГаранции, че на работниците се предоставя пакет от актуализирана и разширена информация директно при започване на работата още от първия ден вместо два месеца след началната дата, както е сега. \r\n•\tСъздаване на нови минимални права, като правото на по-голяма предвидимост на работата за лицата, които работят предимно на променлив график, възможността да се поиска преминаване към по-стабилна форма на заетост и да се получи отговор в писмена форма и правото на задължително обучение без приспадане от заплатата. \r\n•\tУкрепване на средствата за правоприлагане и правна защита като последно средство за разрешаване на възможни спорове, ако диалогът се окаже недостатъчен.", "date": "2017.12.21", "title": "Европейската комисия предлага повече социална защита за условията на труд"}
{"url": "http://www.focus-news.net/news/2017/12/21/2469837/ministar-neno-dimov-koalitsiyata-e-stabilna-nezavisimo-ot-razvitieto-na-kazusa-v-bansko.html", "text": "Независимо от развитието в Банско коалицията е стабилна. Това каза министърът на околната среда и водите след среща с ПГ на „Обединени патриоти“ Нено Димов в отговор на въпрос дали решението за Националния парк „Пирин“ може да разклати управляващата коалиция, предаде репортер на Агенция „Фокус“. „Информирах ПГ на „Обединени патриоти“ докъде сме стигнали. В момента обработваме информацията, която получаваме вследствие на обществения достъп, който има. Утре е крайният срок, след който ще трябва да обобщим информацията и на следващото заседание на Министерски съвет да бъде гледан Планът за управление“, обясни той. „Нямам какво да се разбирам с вицепремиера Валери Симеонов. Гледам да представя това, което е в рамките на Министерството на околната среда и водите“, посочи Нено Димов. „Нищо още не се е случило. Нека да съсредоточа усилията си да обясня какво се случва с Пирин, да видя от екологична гледна точка какви са проблемите и как могат да бъдат решени“, поясни министърът. „Не мисля, че в момента има непреодолим проблем“, коментира той. „Това, че не трябва да има повече опашки и трябва по някакъв начин да решим този проблем, е нееднократно заявено от коалицията“, каза още Нено Димов.\r\nБиляна ИВАНОВА", "date": "2017.12.21", "title": "Министър Нено Димов: Коалицията е стабилна, независимо от развитието на казуса в Банско"}
{"url": "http://www.focus-news.net/news/2017/12/21/2469838/dimitar-popov-sfsmvr-nyama-da-ima-blokirane-na-granichni-punktove-po-vreme-natsionalniya-protest-na-sluzhitelite-na-mvr-na-22-dekemvri.html", "text": "Няма да има блокиране на гранични пунктове по време националния протест на служителите на МВР на 22 декември. Това каза за Радио „Фокус“ – Пирин Димитър Попов, заместник-председател на Синдикалната федерация на служителите на МВР (СФСМВР). Той допълни, че протестът ще започне от 11.00 часа на ГКПП „Станке Лисичково“, ГКПП „Стрезимировци“ и пред РДГП „Елхово“, от 11.30 часа протести ще се проведат на ГКПП „Кулата“ и ГКПП „Илинден“, а в 12.00 часа ще е началото на протестите на ГКПП „Дуранкулак“ и пред Районно управление на МВР – Сливен. По думи на Димитър Попов протестният маратон на 22 декември ще бъде закрит от 18.30 часа на площада между „Транспортна болница“ и Митницата във Варна. \r\n„Няма да създаваме никакви пречки за преминаващите пътници, тъй като утре се очаква засилен трафик. Няма да пречим и на колегите, които в момента ще бъдат на работа и ще обслужват този поток. Протестът ще бъде изцяло законен. Ние нямаме право на стачка, както и нямаме право да блокираме пътища или да затрудняваме движението. Нашият протест ще бъде изцяло съобразен със Закона за митингите и манифестациите, където е записано много ясно, че не трябва да бъдат създавани пречки за безопасността на движението и въобще - за нормалният трафик и обществения ред. Няма да пречим на никого, затова нека хората са спокойни – те ще могат да пътуват без проблеми“, каза още Попов. Той добави, че протестиращите ще седят от двете страни преди зоната на граничните пунктове, където ще кажат какви са техните искания, след което ще се разотидат. Протестът се очаква да продължи около 60 минути на всички 5 гранични пункта.„Фокус“ припомня:\r\nПричината за протеста са неизпълнените искания от предишния протест на служителите в МВР, проведен на 20 ноември. Сред исканията са увеличение на заплащането на служителите в МВР, осигуряване на повече полицаи по пътищата и по-добри условия на труд. Протестът ще бъде в Деня на професионалния празник на \"Гранична полиция\" и протестиращите ще са концентрирани предимно около граничните контролно-пропусквателни пунктове, като още в началото на протестните си действия служителите на МВР заявиха, че ще протестират около всеки голям празник, свързан със структурите на МВР.\r\nЛивия НИНОВА", "date": "2017.12.21", "title": "Димитър Попов, СФСМВР: Няма да има блокиране на гранични пунктове по време националния протест на служителите на МВР на 22 декември"}
{"url": "http://www.focus-news.net/news/2017/12/21/2469839/vratsa-vremenno-dvizhenieto-po-pat-i-1-pri-vhoda-na-grad-mezdra-se-izvarshva-v-edna-lenta-poradi-paten-intsident.html", "text": "Временно движението по път I-1 Враца - Мездра, при км 161 - входа на град Мездра, се извършва в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, като следват указанията на „Пътна полиция”.", "date": "2017.12.21", "title": "Враца: Временно движението по път I-1 при входа на град Мездра се извършва в една лента поради пътен инцидент"}
{"url": "http://www.focus-news.net/news/2017/12/21/2469840/veliko-tarnovo-klas-za-uspeshni-roditeli-be-sazdaden-v-grada.html", "text": "„Клас за успешни родители“ е новата програма на Община Велико Търново, създадена в подкрепа на майките и татковците, съобщиха от пресцентъра на Общината. В първия цикъл от семинари и обучения участваха 15 мъже и жени, чиито деца на възраст между 5 и 9 години. По време на десетте сесии, провели се през декември, родителите споделяха и обменяха личен опит, пресъздаваха техните методи и начини справяне с трудни ситуации. \r\nВ класа за успешни родители бяха обхванати актуалните и най-често срещани родителски предизвикателства, проблеми и страхове. В резултат бе създадена своеобразна група за взаимопомощ. 90% от участниците в нея се оказаха родители на повече от едно дете. Същият е процентът на майките и татковците в групата, които са висшисти. \r\nПрограмата бе финансирана от общинския бюджет и представлява продължение и надграждане на друга успешна инициатива на кметството – „Работилница за родители – да пораснем заедно“. В рамките на тази кампания подкрепа получаваха жени и мъже, чиито деца са до четиригодишна възраст. Сформирани бяха девет групи, в които участваха над 90 майки и бащи. \r\nПрограмата „Работилница за родители“ продължава и към настоящия момент с финансовата подкрепа на УНИЦЕФ – България. Десетата група за взаимопомощ е сформирана в с. Ресен.", "date": "2017.12.21", "title": "Велико Търново: Клас за успешни родители бе създаден в града"}
{"url": "http://www.focus-news.net/news/2017/12/21/2469841/avtomobil-se-vryaza-v-grupa-peshehodtsi-v-melbarn-obzor.html", "text": "Превозно средство се вряза в група пешеходци на оживена улица във втория по големина град в Австралия – Мелбърн. Данните за броя на пострадалите при инцидента, който се случи в следобедните часове на деня (местно време), са противоречиви и варират между 14 и 19 души. Сред тях има и дете в предучилищна възраст, което е получило травма на главата. Всички ранени са транспортирани в болница, като състоянието на няколко души се оценява като критично. Водачът, управлявал автомобила, и още едно заподозряно лице са задържани, поясниха от полицията в щата Виктория.\r\nПредварителните заключения на следователите, разследващи инцидента, показват, че шофьорът е действал съзнателно. Наличната информация дава основание да се предположи, че става въпрос за „умишлено деяние“, категорични бяха правоохранителните органи. Мотивите на извършителя обаче все още не са изяснени.\r\nПо-късно полицейските служители съобщиха на пресконференция, че водачът е 32-годишен гражданин на Австралия с афганистански произход. Мъжът има психично разстройство и е бил познат на властите във връзка с престъпления, свързани с употребата на наркотици. Няма налице обаче никакви доказателства за предполагаем терористичен фон на инцидента в Мелбърн.\r\n„На този етап нямаме никакви доказателства или разузнавателни данни, които да показват връзка с тероризма\", уточни пред репортери в Мелбърн главният комисар на щата Виктория Шейн Патън. Властите обаче са категорични, че престъплението е било планирано. \r\nОчевидци на произшествието разказват, че белият джип със скорост от около 100 км/ч. Водачът не се е съобразил с червения сигнал на светофара и е врязъл превозното средство в група хора. \r\nИнцидентът е втория по рода си в града от началото на годината. На 20 януари в Мелбърн водач на лек автомобил удари пешеходки на едно от кръстовищата в града. В резултат загинаха шестима души, а около 30 други бяха ранени. Тереза Герова", "date": "2017.12.21", "title": "Автомобил се вряза в група пешеходци в Мелбърн (ОБЗОР)"}
{"url": "http://www.focus-news.net/news/2017/12/21/2469842/plovdiv-zadarzhan-e-mazh-ot-selo-duvanlii-zavarzal-9-godishniya-si-doveden-sin-za-ograda-na-grobishten-park.html", "text": "Мъж от село Дуванлии е задържан за противозаконно лишаване от свобода на 9-годишно дете. Около 18.00 часа вчера в Районно управление на МВР - Хисаря постъпил сигнал, че в селото момченце било завързано от доведения си баща за ограда на гробищен парк, но успяло да се освободи само и отишло у свои съседи. Това съобщиха от пресцентъра на МВР. Незабавно на адреса пристигнали полицейски екипи и медици. Детето било откарано в пловдивска болница за обстойни прегледи Извършителят – 36-годишен криминално проявен мъж, е задържан за срок до 24 часа. По първоначални данни той е нападнал и нанесъл и побой на заварения си син. След доклад на случая в Районна прокуратура, срещу мъжа е образувано бързо производство по чл. -142а, ал.3 от НК -  противозаконно лишаване от свобода на малолетен.", "date": "2017.12.21", "title": "Пловдив: Задържан е мъж от село Дуванлии, завързал 9-годишния си доведен син за ограда на гробищен парк"}
{"url": "http://www.focus-news.net/news/2017/12/21/2469843/premierat-boyko-borisov-kogato-strelyat-po-danachen-strelyat-po-samata-darzhava-i-ako-gi-ostavim-beznakazani-utre-shte-posegnat-i-na-drug.html", "text": "Когато стрелят по данъчен, стрелят по самата държава, и ако ги оставим безнаказани, утре ще посегнат и на друг. Това каза премиерът Бойко Борисов по време на срещата си с ръководството на Националната агенция за приходите и с директорите на териториалните дирекции на Агенцията, съобщиха от правителствената информационна служба. \"Имаме много ясен план. Благодаря за отличната работа през годината, за това, че благодарение на вашия труд, като пчелички, приходните агенции – и двете, са с близо милиард повече приходи. Благодарение на вас, защото от нас е волята, а от вас е работата, заедно с колегите от МВР и, разбира се, с абсолютната подкрепа на главния прокурор – най-видимият резултат е повечето пари в бюджета, благодарение на който може да се дават и давахме и повече пенсии, увеличение на заплатите и на учители, и на полицаи и на военни и т. н\", заяви премиерът. Във връзка с нападението на данъчен служител той отбеляза: \"Когато стрелят по данъчен, стрелят по самата държава, и ако ги оставим безнаказани, утре ще посегнат и на друг, а ние искаме с колегите от МВР и от прокуратурата да ви създадем максималния комфорт да си вършите работата, защото вие я вършите в полза на цялото общество, на всеки един човек. Защото от приходите, които събирате, може да се прави всичко, което даже ни обвиняват, че сме раздали като повече в бюджета, а те са над 700 милиона сигурно – пак повтарям: за полицаи, техника, отбрана, сигурност, учители, университети, училища, детски градини и какво ли не\". \"Така че, от всички нас, първо, едно голямо благодаря. И имайте увереност, че няма да ги оставим безнаказано, а и вие ще сте и част от това, което колегите професионалното ръководство предложиха като ответни мерки\", допълни премиерът.  \"Така хората ще ни вярват повече, така ще разберат че това, което правим, е принципно, правилно и безкомпромисно. И рано или късно, правилата ще се спазват. Така че, много приказки не е нужно да се казват. Имаме утвърден от прокурорите план, имаме насоки, имаме, дето се вика, достатъчно, за да им го върнем така, както заслужават. И това ще бъде сторено, може да бъдете сигурни, да ходите на работа на спокойни\", каза още премиерът Борисов.", "date": "2017.12.21", "title": "Премиерът Бойко Борисов: Когато стрелят по данъчен, стрелят по самата държава, и ако ги оставим безнаказани, утре ще посегнат и на друг"}
{"url": "http://www.focus-news.net/news/2017/12/21/2469844/karles-puchdemon-ot-bryuksel-nastapi-momentat-republikata-da-se-otdeli-ot-monarhiyata.html", "text": "Говорейки от Брюксел, отстраненият от длъжност председател на Женералитата на Каталуния Карлес Пучдемон благодари на млада жена, която предложи да гласува от негово име, отбелязва испанският вестник El Pais.\r\n„Днес е много важен ден, не за настоящата, а за бъдещата Каталуния. И ти, Лора, олицетворяваш зората на тази надежда. Дошло е време републиката на гражданите да се оттеглят от монархията на [член] 155\", бяха думите с които Пучдемон благодари на младата дама.\r\nВ четвъртък, 21 декември, каталунците гласуват на предсрочни избори за регионален парламент. Вотът бе организиран от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост на 1 октомври тази година. Някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта, което допълнително повишава градуса на напрежението. \r\nИзбирателните секции - над 2,6 хил. – бяха отворени в 9 часа (местно време) и ще останат на разположение за гражданите до 20 часа, след което ще започне преброяването на бюлетините. Право на глас имат 5,5 млн. избиратели, от които 225 хил. живеят зад граница. \r\nСоциологическите проучвания в навечерието на вота дадоха индикации, че избирателната активност може да бъде рекордна и да превиши 80%. Междинните данни ще бъдат обявени в 13.45 часа (местно време). Що се отнася до изхода от гласуването - прогнозите показват разделение в каталунското общество. Тереза Герова", "date": "2017.12.21", "title": "Карлес Пучдемон от Брюксел: Настъпи моментът републиката да се отдели от монархията"}
{"url": "http://www.focus-news.net/news/2017/12/21/2469845/stara-zagora-22-godishen-mazh-e-zadarzhan-za-grabezh-na-okolo-5000-lv-ot-igralna-zala-v-kazanlak.html", "text": "За два дни полицаи от Районно управление на МВР-Казанлък са разкрили грабеж, извършен в игрална зала на бул.\"23-ти пехотен шипченски полк\" в града. Това съобщиха от пресцентъра на МВР. По случая, при който маскиран мъж е заплашил с нож крупието и е отнел около 5000 лв., е било е образувано досъдебно производство. При проведените оперативно-издирвателни действия криминалистите са влезли в дирите на извършителя - 22-годишен мъж от града. Той е задържан за срок до 24 часа и е привлечен като обвиняем.", "date": "2017.12.21", "title": "Стара Загора: 22-годишен мъж е задържан за грабеж на около 5000 лв. от игрална зала в Казанлък"}
{"url": "http://www.focus-news.net/news/2017/12/21/2469846/veliko-tarnovo-badeshteto-na-teren-na-neizpolzvan-trafopost-na-troleybusnata-mrezha-predizvika-skandal-sred-obshtinskite-savetnitsi-v-grada.html", "text": "Бъдещето на терен, на който се намира неизползван трафопост на тролейбусната мрежа, предизвика скандал сред общинските съветници във Велико Търново по време на днешното им заседание, предаде репортер на Радио „Фокус“ – Велико Търново. Въпросът бе повдигнат от общинският съветник от групата на БСП Стоян Витанов във връзка с вписването на терена в годишната програма за управление и разпореждане с имоти общинска собственост за 2018 година, която бе включена за одобрение в дневния ред на днешното заседание. Витанов припомни, че за продажбата на въпросния терен в момента тече проверка на прокуратурата и на „Икономическа полиция“. По думите му на предходно заседание е имало предложение за отмяна на решението за продажба на парцела. Той попита защо имотът е включен в годишната програма. Зам.-кметът на Община Велико Търново Снежана Данева – Иванова обясни, че обектът е преходен и е включен в програмата от предходната година. „Ние приемаме план с подадени обекти, които фигурират в плана за следващата година като преходни. След като излязат указанията на Прокуратурата, ние ще се съобразим с тях, и ако те кажат ще го извадим от програмата“, допълни Снежана Данева. \r\nПо думите на общинския съветник от ГЕРБ Георги Марков докато не приключи проверката, няма как Общински съвет да се разпорежда с този имот. Той подчерта, че тази сделка е перфектна за Община Велико Търново и процедурата за продажба е изключително добре издържана юридически. Той посочи, че данъчната оценка на имота възлиза на приблизително 350 000 лева, а с ДДС-то и наддаването сумата може да достигне 500 000 лева или половин милион. „За този имот имаше търг, но на търгът не се яви фирмата, която инициира тази сделката  – първоначалният потенциален инвеститор. Дали не беше притеснена от всички тези изказвания за чутовен скандал по тази сделка. Ако евентуално Прокуратурата излезе със становище, че няма неизрядни неща по тази сделка и че е спазен Закона, дали ще излезете публично пред медиите и ще им обясните как и защо и с какви очи спряхте сделка за половин милион лева на Община Велико Търново“, заяви Георги Марков. Петко Тюфекчиев от групата на БСП припомни, че  първоначално тяхното предложение е било за изграждане на паркинг на мястото на трафопоста. „Не е важно колко ще изкара Общината, а как ще разрешим проблемът с паркирането. Колко терена останаха в центъра на града, на които можем да изградим паркинг. Всяко свободно общинско място в центъра трябва да става паркинг“, посочи Тюфекчиев.\r\nГодишната програма за управление и разпореждане с имотите – общинска собственост за 2018 година бе приета от общинските съветници с 24 гласа „за“, 5 „против“ и 3 „въздържал се“.\r\nНадежда КРЪСТЕВА", "date": "2017.12.21", "title": "Велико Търново: Бъдещето на терен на неизползван трафопост на тролейбусната мрежа предизвика скандал сред общинските съветници в града"}
{"url": "http://www.focus-news.net/news/2017/12/21/2469847/sofiya-tri-avtomobila-sa-katastrofirali-v-rayona-na-16-km-na-am-hemus-v-posoka-varna.html", "text": "Три автомобила са катастрофирали в района на 16 км на АМ \"Хемус\" в посока Варна, предаде репортер на Агенция \"Фокус\". Единият от автомобилите е върху мантинелата, разделяща платната за движение в двете посоки, другите два са смачкани. Преминаването в района се осъществява само в активната лента. На място има два полицейски екипа.", "date": "2017.12.21", "title": "София: Три автомобила са катастрофирали в района на 16 км на АМ \"Хемус\" в посока Варна"}
{"url": "http://www.focus-news.net/news/2017/12/21/2469848/plovdiv-postradaloto-9-godishno-momche-ot-selo-duvanlii-e-hospitalizirano-v-umbal-sv-georgi.html", "text": "В Районна прокуратура гр. Пловдив на 20 декември e било образувано наказателно производство – Бързо производство срещу 36-годишния Христо Ангелов от с. Дуванлии за извършено от него противозаконно лишаване от свобода на малолетното му дете – Димитър на 9 години – престъпление по чл. 142а, ал. 3, вр. с ал. 1 от НК, за което законът предвижда лишаване от свобода от 3 до 10 години. Това съобщиха от пресцентъра на Районна прокуратура – Пловдив. В хода на разследването е установено, че на 20 декември Ангелов получил обаждане по телефона от Директора на ОУ „Хр. Смирненски“ в с. Житница, че малолетният му син Димитър на 9 години не слуша в училището и се закача със съучениците си. \r\nСлед като детето се прибрало в дома си около 16.00 часа на 20 декември Ангелов му нанесъл побой, като първоначално го удрял с шамари, а в последствие използвал метален ръжен и дървена пръчка, която счупил на пет места по време на побоя. При побоя на детето били причинени множеството телесни повреди. Свидетели на нанесения побой станали майката на детето Е. Боянова, с която Ангелов съжителствал на семейни начала, както и двама от братята му. \r\nСлед побоя Ангелов отвел детето до гробищния парк на с. Дуванлии, където го завързал босо за оградата на гробището и го оставил там, като се прибрал в дома си. \r\nМалолетният Димитър успял сам да се развърже, след което случаен минувач го откарал в медицински пункт в с. Калояново за оказване на медицинска помощ. Понастоящем е хоспитализиран в УМБАЛ Св. Георги“ в гр. Пловдив, без опасност за живота. \r\nКъм настоящия момент по делото е разпитана майката на детето и се провеждат разпити на всички лица, очевидци на престъплението, назначени са съдебно-медицинска експертиза на детето, втора съдебно-медицинска експертиза на иззетите с протокол за оглед на местопроизшествие веществени доказателства, съдебна психиатрична експертиза на Христо Ангелов и комплексна съдебна психиатрично-психологична експертиза на малолетния Димитър. \r\nХристо Ангелов е задържан за 24 часа и предстои искане за вземане на мярка за неотклонение „Задържане под стража“. Продължават активни следствени и оперативни действия по делото, като са уведомени и социалните служби за случая.", "date": "2017.12.21", "title": "Пловдив: Пострадалото 9-годишно момче от село Дуванлии е хоспитализирано в УМБАЛ „Св. Георги“"}
{"url": "http://www.focus-news.net/news/2017/12/21/2469849/afp-turskiya-prezident-prizova-sveta-da-ne-se-ostavya-da-bade-kupen-s-dolarite-na-donald-tramp.html", "text": "В четвъртък президентът на Турция Реджеп Тайип Ердоган призова света да не се поддава на заплахите на американския държавен глава Доналд Тръмп за спиране на финансова помощ на държавите, които подкрепят в гласуването в Общото събрание на ООН отхвърлянето на решението на Вашингтон за Ерусалим, предава AFP.\r\n„Обръщам се към целия свят: никога не продавайте демократичната си воля в замяна на дребни долари“, заяви Ердоган в рамките на обръщение по телевизията. \r\nПо-рано държавният глава на САЩ заплаши, ще че намали финансирането на фондове за страните, които подкрепят предложената резолюция за отхвърляне на решението му да признае Ерусалим за столица на Израел. Гласуването ще се проведе по-късно в четвъртък, 21 декември. Тереза Герова", "date": "2017.12.21", "title": "AFP: Турския президент призова света да не се оставя „да бъде купен“ с доларите на Доналд Тръмп"}
{"url": "http://www.focus-news.net/news/2017/12/21/2469850/stara-zagora-za-treta-poredna-godina-bibliotekata-v-kazanlak-shte-nagradi-svoite-redovni-chitateli.html", "text": "На специална церемония в залата на улица „Искра“,4 от 17.30 часа днес библиотека „Искра” ще отличи своите най-активни читатели, съмишленици и дарители, каза за Радио „Фокус” директорът на библиотеката Анна Кожухарова. Инициативата ще се проведе за трета поредна година. \r\nПо време на церемонията ще бъдат присъдени призове на най-изявените читатели в различните категории: най-млад и най-възрастен читател, казанлъчани посетили най-много пъти библиотеката, сътрудник на годината и дарител на годината. Сред отличията още са доброволец на библиотека „Искра” и местен автор – избран да бъде отличен през 2017 г. от казанлъшката библиотека.\r\nЩе бъдат отчетени резултатите от два конкурса, обявени от културния институт: за селфи с любим библиотекар и конкурс за аматьорски снимки от забележителни места и сгради в Казанлъшкия край. \r\nСлавяна ГАЙДАРОВА", "date": "2017.12.21", "title": "Стара Загора: За трета поредна година библиотеката в Казанлък ще награди своите редовни читатели"}
{"url": "http://www.focus-news.net/news/2017/12/21/2469851/kyustendil-natsionalniyat-sastezatel-po-borba-avgustin-spasov-e-sportist-na-obshtinata-za-2017-godina.html", "text": "Националният състезател по борба Августин Спасов бе определен за спортист на община Кюстендил за 2017 година, предаде репортер на Радио „Фокус” – Кюстендил. Той е на 22 години и се състезава за спортен клуб по борба „Васил и Георги Илиеви”. Тази година е с 5-то място от световното първенство за юноши до 23 години, 10-то място на европейско първенство до 23 години, 2-то място на държавния личен шампионат за мъже и на международния турнир „Петко Сираков”, 3-то място от отборното състезание за мъже,  държавно лично първенство за мъже и международен турнир в Румъния. \r\nВторото място в класацията е за каратиста Георги Матуски, а на трето място е Цветозара Миленкова. На церемонията по награждаването, провела се в клуб „Шампиони” на Спортен комплекс „Осогово”, присъстваха кметът на Община Кюстендил Петър Паунов, областният управител на Кюстендил Виктор Янев, председателят на Общински съвет Михаела Крумова, представители на спортните клубове и организации.\r\nВенцеслав ИЛЧЕВ", "date": "2017.12.21", "title": "Кюстендил: Националният състезател по борба Августин Спасов е спортист на общината за 2017 година"}
{"url": "http://www.focus-news.net/news/2017/12/21/2469852/sofiya-zhena-e-postradala-leko-pri-katastrofata-v-rayona-na-16-km-na-avtomagistrala-hemus.html", "text": "Жена е пострадала леко при катастрофата в района на 16 км на автомагистрала „Хемус“. Това съобщиха от пресцентъра на МВР.  От там уточняват, че автомобил се е ударил в мантинелата, а водачката му е откарана за преглед в болнично заведение, като няма данни да е сериозно пострадала. Няма затруднение в движението. Сигналът за инцидента е подаден към 13.30 часа.", "date": "2017.12.21", "title": "София: Жена е пострадала леко при катастрофата в района на 16 км на автомагистрала „Хемус“"}
{"url": "http://www.focus-news.net/news/2017/12/21/2469853/vratsa-dva-leki-avtomobila-sa-se-udarili-na-vhoda-na-mezdra-nyama-postradali.html", "text": "Възстановено е движението по път I-1 Враца - Мездра, при км 161 - входа на град Мездра и вече се извършва в двете ленти, каза за Радио „Фокус“ – Видин Красимир Василев, говорител на Областната дирекция на МВР – Враца. Катастрофа между два леки автомобила е затворила за кратко време едната лента на пътя. Участниците в пътнотранспортното произшествие са се разминали без наранявания. \r\nАнна ЛОЗАНОВА", "date": "2017.12.21", "title": "Враца: Два леки автомобила са се ударили на входа на Мездра, няма пострадали"}
{"url": "http://www.focus-news.net/news/2017/12/21/2469854/sofiya-vazstanoveno-e-dvizhenieto-v-skorostnata-lenta-pri-km-16-na-avtomagistrala-hemus-v-posoka-stolitsata.html", "text": "Възстановено е движението в скоростната лента на автомагистрала „Хемус” при км 16, в посока София. Това съобщиха от пресцентъра на Агенция „Пътна инфраструктура”.", "date": "2017.12.21", "title": "София: Възстановено е движението в скоростната лента при км 16 на автомагистрала „Хемус” в посока столицата"}
{"url": "http://www.focus-news.net/news/2017/12/21/2469855/sport-tenis-legenda-shte-konsultira-nashite-na-australian-open.html", "text": "Легендата Пол Макнами ще бъде консултант на българските тенисисти на Australian Open. За първи път от много години насам двама родни таланти ще попаднат в основната схема при юношите и девойките в Мелбърн. С великолепното си представяне през годината това право получиха Гергана Топалова и Адриан Андреев. Още един наш представител - Леонид Шейнгезихт, също е на ръба да се класира директно в основната схема на турнира. Освен това, в Австралия ще участва първата ракета на България при жените Виктория Томова, а Сесил Каратанчева също има шанс да попадне в квалификациите. „Късметлия съм, че и в миналото имах възможност да работя с Българската федерация по тенис с отбора за Купа „Дейвис\", както и за турнира в Sofia Open, което беше невероятно\", заяви Макнами, който е директор на надпреварата в „Арена Армеец\" през февруари. „Сега ще се опитам да помогна на бъдещето на българския тенис. Аз съм австралиец и ще бъда в Австралия, а за младите български тенисисти, като Гергана и Адриан, ще бъде първо посещение в страната. Условията там са съвсем различни. Много е горещо, а хората са луди по тениса. Аз няма да съм техен треньор, но ще им помагам както мога. Ако се наложи, ще им помагам с аклиматизацията. Познавам хората там, тъй като бях турнирен директор на Откритото първенство. Познавам и системата. Българският тенис се развива много добре. Гергана и Адриан са примери за това\", каза Макнами. \r\nВенцислав ДРАГОМАНОВ", "date": "2017.12.21", "title": "Спорт: Тенис легенда ще консултира нашите на Australian Open"}
{"url": "http://www.focus-news.net/news/2017/12/21/2469856/blagoevgrad-zasileno-shte-bade-politseyskoto-prisastvie-po-patishtata-v-oblastta-na-22-dekemvri.html", "text": "Засилено ще бъде полицейското присъствие по пътищата в област Благоевград на 22 декември. Това каза за Радио „Фокус“ – Пирин ст. инсп. Данаил Стоицов, началник на КАТ „Пътна полиция“ – Благоевград. „Допълнителни полицейски патрули ще бъдат изведени на автомагистрала „Струма“, главен път Е-79 и второкласен път – 19 Симитли – Гоце Делчев, с цел предотвратяването на инциденти“, посочи още ст. инсп. Стоицов. Той добави, че е създадена необходимата организация за справянето с по-интензивен трафик, какъвто се очаква в последния работен ден преди коледните празници. Ст. инсп. Стоицов подчерта, че същата организация на движението ще бъде в сила и около новогодишните празници.\r\nОт Областна дирекция на МВР – Благоевград съобщиха, че в периода около празниците дейността на служителите, работещи по контрола на трафика, ще бъде насочена основно към подпомагане и регулиране на движението по пътищата, както и към контрол над водачи с рисково поведение, свързано с неправилно изпреварване, неправилни маневри и отнемане на предимство. \r\nПо време на останалите почивни дни дейността на пътните полицаи ще е фокусирана предимно върху контрола на скоростните режими, управление на МПС под въздействие на алкохол и от неправоспособни водачи. При рязко влошаване на метеорологичната и пътнотранспортна обстановка, внезапно появили се опасности за движението по пътищата и други условия, затрудняващи трафика, незабавно, съвместно с Областно пътно управление – Благоевград, ще бъде въвеждана временна организация на движението, за което своевременно ще бъде подавана информация до медиите.\r\nЛивия НИНОВА", "date": "2017.12.21", "title": "Благоевград: Засилено ще бъде полицейското присъствие по пътищата в областта на 22 декември"}
{"url": "http://www.focus-news.net/news/2017/12/21/2469857/nikolay-stoynev-stolichen-obshtinski-savet-dokato-nyama-okonchatelno-priklyuchvane-na-protsedurata-po-privatizatsiya-na-obshtinska-banka-ima-vsyakakvi-varianti.html", "text": "Докато няма окончателно приключване на процедурата по приватизация на „Общинска банка“, има всякакви варианти. Това каза пред журналисти зам.-председателят на Столичния общински съвет и зам.-председател на групата на ГЕРБ Николай Стойнев, предаде репортер на Агенция „Фокус“. „Общинският съвет взе решение да се върви към сключване на договор с купувача на „Общинска банка“. Преди обаче да бъде финализирана тази процедура, трябва да кажем, че предстои да се дадат становища от КЗК и от БНБ, която трябва да провери купувача и възможностите му. Тази процедура за приватизация не може да бъде финализирана преди да има положително становище от тези две институции. Има подадени заявления в тях“, коментира Стойнев. По думите му срокът е около 60 дни за отговор на БНБ. „Ако по някакъв начин не се получи положително становище от страна на БНБ, няма да се стигне до финализиране на процедурата. За да има произнасяне, трябва СОС да се произнесе дали е готов да продаде акциите. След Общинският съвет взе решение, че е съгласен да продаде акциите на този купувач при съответните условия и цена, смятам, че трябва да се направи проверката и всички да знаем, че банката е в добри ръце и че се управлява стабилно. Докато няма окончателно приключване на процедурата, има всякакви варианти“, каза още Николай Стойнев. \r\nЛюба АЛЕКСИЕВА", "date": "2017.12.21", "title": "Николай Стойнев, Столичен общински съвет: Докато няма окончателно приключване на процедурата по приватизация на „Общинска банка“, има всякакви варианти"}
{"url": "http://www.focus-news.net/news/2017/12/21/2469858/petar-paunov-kmet-na-kyustendil-shte-vnesa-predlozhenie-v-obshtinskiya-savet-za-uvelichavane-s-10-na-subsidiyata-za-sport.html", "text": "Ще внеса предложение в Общински съвет за увеличаване с 10% на субсидията за спорт. Това каза кметът на Община Кюстендил Петър Паунов по време на церемонията „Спортист на годината”, предаде репортер на Радио „Фокус” – Кюстендил. По думите на кмета общинските съветници ще преценят къде да отидат тези средства. „Изпращаме една година, в която може да изразим огромното си възхищение от вашите резултати и от вашите усилия. Превръщате съвременния свят в нещо смислено. Няма нищо по-хубаво от това когато всички спортни терени живеят с вашите емоции и успехи”, каза Петър Паунов. По думите му тази година е имало моменти на разединение между спортните клубове. „Моля ви, никога не ме карайте да избирам между индивидуални спортове, колективни игри. За мен всички сте деца на Кюстендил”, каза Петър Паунов.\r\nВенцеслав ИЛЧЕВ", "date": "2017.12.21", "title": "Петър Паунов, кмет на Кюстендил: Ще внеса предложение в Общинския съвет за увеличаване с 10% на субсидията за спорт"}
{"url": "http://www.focus-news.net/news/2017/12/21/2469859/veliko-tarnovo-traditsionnite-koledni-kontserti-na-dvg-peeshti-kambanki-i-mdt-konstantin-kisimov-shte-se-sastoyat-tazi-vecher-v-grada.html", "text": "Традиционните коледни концерти на Детска вокална група „Пеещи камбанки“ и на Музикално-драматичен театър „Константин Кисимов“ ще се състоят тази вечер във Велико Търново. Това съобщи за Радио „Фокус“ – Велико Търново Нелина Църова, директор на Дирекция „Култура, туризъм и международна дейност“ в Общината. Коледният концерт на ДВГ „Пеещи камбанки“ ще се проведе от 18.00 часа в Голяма зала на Община Велико Търново, а на МДТ „Константин Кисимов“ ще е в театъра. \r\n„С нетърпение очакваме от 19.00 часа традиционния Коледен концерт на МДТ „Константин Кисимов“. Те са подготвили нова и различна програма с участието на всички техни звезди и изпълнители“, допълни Нелина Църова. Още един концерт е включен в празничната програма на Община Велико Търново по повод Коледа и Нова година за днес. Това е коледен концерт на НЧ „Надежда 1869“ съвместно с Общински детски комплекс. На сцената в театралния салон ще се изявят детски формации от Общински детски комплекс – Велико Търново.\r\nНадежда КРЪСТЕВА", "date": "2017.12.21", "title": "Велико Търново: Традиционните коледни концерти на ДВГ „Пеещи камбанки“ и МДТ „Константин Кисимов“ ще се състоят тази вечер в града"}
{"url": "http://www.focus-news.net/news/2017/12/21/2469860/tseremoniya-politsay-na-godinata-shte-se-provede-na-22-dekemvri-v-ndk.html", "text": "За поредна година на специална церемония ще бъдат отличени полицейски служители и колективи, доказали висок професионализъм при изпълнение на служебните си задължения. По традиция и тази година е предвидена награда за граждански принос, съобщиха от пресцентъра на МВР. \r\nВ рамките на церемонията, която ще се проведе на 22 декември, петък, 11.00 часа, зала 8 на НДК, е организиран търг на детски рисунки, изработени от възпитаници на Детското полицейско управление. Идеята е събраните от него средства да бъдат предоставени на Националната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР.", "date": "2017.12.21", "title": "Церемония „Полицай на годината” ще се проведе на 22 декември в НДК"}
{"url": "http://www.focus-news.net/news/2017/12/21/2469861/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Предпразничното издание на предаването „Асеновград – Богоизбран пред портите на Родопите“ по Радио „Фокус“ – Пловдив ще започне с обръщение на кмета на Асеновград д-р Емил Караиванов към жителите на общината във връзка с коледно-новогодишните празници. В първата част на предаването ще обърнем внимание и на Градската библиотека „Паисий Хилендарски“, която продължава да полага всички възможни усилия да съхранява миналото и да възпитава бъдещето. Каква 2017-година отчита културната институция, кои бяха акцентите в дейността на библиотеката и събитията, които трябва да се откроят като най-значими? Остава ли Градската библиотека „Паисий Хилендарски“ център на общността, събирателен образ на културното амплоа на асеновградчани? Отговорите на всички тези, а и на други въпроси, ще научите от интервю с Милена Марковска, директор на Градската библиотека в Асеновград.\r\nОбщина Асеновград обяви Шести международен конкурс за хумор и сатира „Голямата къща на мъдрите хора”. Темата на конкурса е „Homo homini lupus est“ (Човек за човека е вълк). Творците могат да участват с басни, стихотворения, фейлетони, миниатюри, епиграми, афоризми до една машинописна страница, а за втора поредна година вече и с карикатури. Повече за конкурса ще научим от сатирикът Калин Калинов.\r\nЗа финал ще ви предложим среща с отец Йордан Георгиев, архиерейски наместник на Асеновград, който ще ни въведе в атмосферата на предстоящите светли празници – Бъдни вечер и Коледа.\r\nПредлагаме ви тези и още интересни теми в предаването „Асеновград – Богоизбран пред портите на Родопите“, което се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.12.21", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/12/21/2469862/kyustendil-sas-zvan-na-kukeri-beshe-otkrit-koledniyat-blagotvoritelen-bazar-v-grada.html", "text": "Със звън на кукери беше открит Коледният благотворителен базар в Кюстендил, предаде репортер на Радио „Фокус” – Кюстендил. Базарът е разположен пред етно център „Рубин” и се организира от сдружение „Роден край”. Кукерската игра беше представена от групата от село Жабокрът. \r\n„Идеята е хората да почувстват едно коледно настроение. А какво по-добро от това да стане с помощта на нашите традиции, занаяти и фолклор. Тук може да се видят уникални занаятчийски изделия, като сурвачки, украшения от корени на дървета, коледни сувенири и други”, каза Борислав Крумов, председател на сдружението. На откритата сцена, всеки има възможност да покаже своя талант с рецитал, песен, танци или просто да отправи пожелания, които ще бъдат излъчени по местната кабелна телевизия. \r\nНа открита сцена се представи читалище „Спасовица” от село Николичевци и най-малкият член на литературния клуб „Бащино огнище” – Петя Динева. С народни песни се представи и фолклорната група от село Жабокрът. На базара е поставена и кутия за дарения. Събраните средства ще бъдат предоставени на общинския фонд за асистирана репродукция.\r\nВенцеслав ИЛЧЕВ", "date": "2017.12.21", "title": "Кюстендил: Със звън на кукери беше открит Коледният благотворителен базар в града"}
{"url": "http://www.focus-news.net/news/2017/12/21/2469863/blagoevgrad-nova-detska-gradina-shte-bade-izgradena-v-bansko.html", "text": "С постановление на Министерски съвет, Община Банско получи финансиране на свой проект за изграждане на нова детска градина. Това съобщиха от пресцентъра на Общината. Стойността му е 1 200 000 лева, а строителните дейности ще започнат през 2018 година. Проектът е изработен съгласно всички съвременни изисквания и ще има капацитет от четири нови детски групи, т.е. още 80 нови места за децата между три и седем години. За функционалността на сградата, в рамките на три етажа, са осигурени необходимите помещения като занимални, спални, гардеробни, лекарски кабинет, кухненски офиси, салон за спорт и музикални занимания, както и помещения за персонала. Архитектурният стил е съобразен с контекста на градската среда, като в проекта са използвани традиционни материали – каменна облицовка, дъсчена обшивка и керамични керемиди. „С реализирането на новата детска градина ще отговорим на нуждите от повече места за най-малките, а те самите ще бъдат отглеждани в комфортна обстановка и при оптимални  условия. Благодаря на българското правителство и лично на Премиера, г-н Борисов, за  оказаната подкрепа. Политиката в помощ на младите семейства и децата, е приоритет, както за местната власт, така и за националната” коментира чудесната предколедна новина, кметът Георги Икономов.", "date": "2017.12.21", "title": "Благоевград: Нова детска градина ще бъде изградена в Банско"}
{"url": "http://www.focus-news.net/news/2017/12/21/2469864/varna-predaden-e-na-sad-mazh-za-bludstvo-sas-sila-i-zaplashvane-na-maloletno-dete-predstavlyavashto-opasen-retsidiv.html", "text": "На съд с обвинителен акт на Окръжната прокуратура във Варна е предаден 26-годишният Димитър Б., който ще отговаря за блудство с малолетно момиченце, представляващо опасен рецидив, като престъплението по член 149, ал. 5, т. 3 от НК е извършено със сила и заплаха с нож. Престъплението се наказва с лишаване от свобода от 5 до 20 години. Това съобщиха от пресцентъра на Апелативна прокуратура – Варна. На 17 август около 18.00 часа подсъдимият седял на пейка пред входа, където живее в центъра на Варна. Забелязал, че 10-годишното дете на съседите му влиза във входа и го последвал. Под претекст че има нужда от помощ, Димитър помолил момиченцето да отиде в апартамента му. Там блудствал с детето, като го заплашил с нож. \r\n26-годишният Димитър Б., който е с основно образование, има две предходни присъди също за блудствени действия. През 2010 г. мъжът е осъден на 11 месеца лишаване от свобода с изпитателен срок от 3 години и 11 месеца от състав на Варненския районен съд. Само 19 дни, след като условната му присъда влязла в сила, той извършил друго престъпление по член 149, ал. 3 от НК. За това престъпление е осъден на 4 години и 4 месеца лишаване от свобода при първоначален строг режим. \r\nПредстои делото срещу 26-годишният Димитър Б. да бъде насрочено за разглеждане във Варненския окръжен съд.", "date": "2017.12.21", "title": "Варна: Предаден е на съд мъж за блудство със сила и заплашване на малолетно дете, представляващо опасен рецидив"}
{"url": "http://www.focus-news.net/news/2017/12/21/2469865/programata-na-radio-fokus-veche-se-izlachva-i-v-troyan-na-chestota-895-mhz.html", "text": "Най-голямата българска радиоверига „Фокус“ стартира своята 54 регионална радиостанция, която вече се излъчва на честота 89.5 MHz за района на Троян. От днес жителите на Троян получават най-бързата и точна информация за всичко, което се случва в България, Балканите, Европа и света, както и възможност да поставят всички въпроси и теми от региона, които ги вълнуват. \r\nСъс своите 54 точки на излъчване национална радиоверига „Фокус“ има най-голямо покритие на територията на страната сред всички частни радиостанции, а с пускането в експлоатация на радиостанцията в Несебър „Фокус“ продължава да реализира своята концепция за пълно покритие на най-важните транспортни коридори, преминаващи на територията на страната, като предоставя на своите многобройни слушатели и най-важната актуална трафик информация. \r\nПрез последните десет години радиоверигата „Фокус“, която е собственост на едноименната Информационна агенция, изгради 13 собствени офиса в градовете София, Благоевград, Кюстендил, Пазарджик, Пловдив, Смолян, Стара Загора, Сливен, Бургас, Варна, Шумен, Велико Търново и Видин, в които се подготвят регионални емисии новини и регионални програми. Радио „Фокус“ излъчва общо над 240 емисии новини и редица специализирани политически, икономически, културни, исторически, развлекателни и музикални радиопредавания. \r\nОт 15 юни 2011 г. „Фокус“ излъчва и на територията на Южна Молдова, с цел съхраняването на националната идентичност на българското население в Бесарабия, като покрива районите на Тараклия, Кагул и Комрат в Република Молдова и на Болград и Измаил в Украйна.\r\nОчаквайте скоро Радио „Фокус“ в градовете – Велинград, Ловеч и Царево.", "date": "2017.12.21", "title": "Програмата на Радио „Фокус“ вече се излъчва и в Троян на честота 89.5 MHz"}
{"url": "http://www.focus-news.net/news/2017/12/21/2469866/ministerstvo-na-turizma-grupama-shte-plashta-obezshtetenie-na-potarpevshi-ot-sofiya-tur-i-holidey-s-limit-do-175-hil-leva.html", "text": "„Групама“ предостави в Министерството на туризма допълнително споразумение към договора си с изпадналия в неплатежоспособност туроператор „София тур и Холидей“. Информацията е постъпила днес и от нея става ясно, че лимитът по полицата не е 25 хил. лева, а 175 хил. лв. Това съобщиха от пресцентъра на Министерство на туризма. Анексът е подписан през месец май с дъщерно дружество на застрахователя. До предоставянето на документа се стига след щателна проверка на застрахователната компания и проведена среща с министъра на туризма Николина Ангелкова ден по-рано.  \r\nМинистерството уверява потърпевшите от некоректните действия на туроператора, че прави всичко възможно, за да защити интересите им, и следи стриктно за спазването на законите на страната. Към момента все още продължава получаването на искове в застрахователните компании „Алианц България“ и „Групама“, както и на жалби в Министерството на туризма. По тази причина точната бройка на потърпевшите и размерът на обезщетенията все още не е окончателно изяснен.   \r\nПрипомняме, че на 19 декември туроператорът „София тур и Холидей“ обяви на сайта си, че прекратява дейност, след което Министерството на туризма извърши спешна проверка. Вчера министърът на туризма Николина Ангелкова проведе и среща с Орлин Пенев, изпълнителен директор на „Алианц България“ и Селин Болар, изпълнителен директор на „Групама“. \r\nПри разговорите и двамата заявиха категорично, че обезщетения ще бъдат изплащани на всички засегнати потребители от фалиралия туроператор. Всички страни посочиха, че той е изключително некоректен, защото не спазва ангажиментите си, предвидени  в Закона за туризма. Според текстовете, когато туроператор обяви неплатежоспособност, е длъжен незабавно да изпрати информация до министерството и до застрахователните компании за това какви сключени договори има с клиенти и с какви контрагенти работи - турагенции, хотели, авиокомпании. В уведомлението от „София тур и Холидей“ няма информация какъв е броят на пострадалите клиенти и какъв е размерът на евентуалните щети. \r\nИзплащане на обезщетенията може да започне, след като се съберат всички искове на засегнатите клиенти на туроператора.", "date": "2017.12.21", "title": "Министерство на туризма: „Групама“ ще плаща обезщетение на потърпевши от „София тур и Холидей“ с лимит до 175 хил. лева"}
{"url": "http://www.focus-news.net/news/2017/12/21/2469867/bbc-dalgi-opashki-po-vreme-na-predsrochnite-izbori-v-kataluniya.html", "text": "Дълги опашки са се образували още преди началото на изборния ден в Каталуния, съобщава кореспондент на BBC. Десетки хора са чакали да упражнят правото си на глас още преди отварянето на гласоподавателните секции в испанската област. \r\nСпоред предварителните проучвания крайната избирателна активност може да достигне до 85% от от имащите право на глас 5,5 милиона души. \r\nOчаква се повечето предварителни резултати да са излезли около 23:00 часа българско време. : Цанко Цолов", "date": "2017.12.21", "title": "BBC: Дълги опашки по време на предсрочните избори в Каталуния"}
{"url": "http://www.focus-news.net/news/2017/12/21/2469868/gerb-pazardzhik-provede-aktsiya-za-koleda-sred-zhitelite-na-oblastniya-grad.html", "text": "ГЕРБ-Пазарджик проведе акция за Коледа  сред жителите на областния град, съобщиха от пресцентъра на ГЕРБ-Пазарджик. Общинската организация на ГЕРБ в Пазарджик, общинските съветници, народният представител Десислава Тодорова, “Жени ГЕРБ“ и „Младежи ГЕРБ“ обединиха усилия, за да проведат съвместна коледна акция в центъра на областния град. С лични средства бяха закупени 150 коледни пакета с шоколади и други лакомства. \r\nДнес пешеходната градска зона се превърна в замъка на Дядо Коледа, който собственоръчно раздаваше,  заедно със своите помощници  подаръци на гражданите. Във всеки пакет бе поставена и поздравителна картичка от ГЕРБ с индивидуално пожелание и послание за здраве и късмет през 2018 година. „Щастлива съм, че нашата инициатива бе посрещната с огромна радост от пазарджиклии. Хората споделиха оптимизъм и надежда за предстоящите празници, а ние използвахме възможността да ги поздравим от името на ГЕРБ и да им напомним, че имаме стабилно управление, развиваща се икономика и правителство, което изпълнява своите обещания“, коментира общинският ръководител на ПП ГЕРБ-Пазарджик Гинче  Караминова. Заради големия успех на акцията, от пазарджишката организация планират тя  да се превърне в  ежегодна традиция.", "date": "2017.12.21", "title": "ГЕРБ-Пазарджик проведе акция за Коледа сред жителите на областния град"}
{"url": "http://www.focus-news.net/news/2017/12/21/2469869/ekaterina-yordanova-stolichen-obshtinski-savet-iznenadana-sam-che-se-pravyat-protesti-na-taksimetrovi-prevozvachi-tay-kato-imame-dialog.html", "text": "Изненадана съм, че се правят протести на таксиметрови превозвачи, тъй като имаме диалог. Това каза пред журналисти председателят на постоянната комисия по транспорт и туризъм към Столичния общински съвет Екатерина Йорданова във връзка с протестите на таксиметровите шофьори, предаде репортер на Агенция „Фокус“. „Няколко седмици имаме диалог с представителите на таксиметровите компании. Техните искания бяха много различни във времето. Последната среща, която проведохме преди повече от около 2 седмици продължи повече от 4 часа и половина. Тогава поставиха общо искане за определяне на минимална цена от 1 лв. за дневна тарифа и 1,14 лв. за нощна. Минимална цена от порядъка на 1 лв. трудно можем да аргументираме и затова смятаме, че е правилно да потърсим експертна помощ извън нас, за да получим обективна и реална цена, която да предложим за обсъждане на колегите от СОС“, заяви Йорданова. По думите ѝ е поръчан такъв анализ и очакват в рамките на месец да бъде готов. „Там, където се изграждат велоалеи, на някои от местата се налага това да означава отнемане на стоянки за таксита, но в рамките на нашите възможности и заедно с подкрепата на дирекция „Транспорт“ сме поели ангажимент да възстановим и оттук нататък, когато се планира промяна на транспортна инфраструктура, да се търси възможност и да се осигуряват тези необходими места за стоянки. Смятам, че имаме диалог и затова за мен е изненада, че се правят протести. Не мога да коментирам дали ще се вдигне и дали трябва да се вдигне цената, защото това не е наш ангажимент“, допълни тя. Според нея в момента има максимална цена, определена с решение на СОС, която е 1,3 лв. за дневна тарифа и 1,6 лв. за нощна. „Това означава, че ако компаниите считат, че се нуждаят от такова повишаване, те и в момента биха могли да го направят, защото за това няма пречка. Ангажираме да определим минимална цена, която да бъде на базата на анализ и обективни аргументи“, каза още Екатерина Йорданова. \r\nЛидерът на ГС на БСП-София Калоян Паргов коментира, че  големият въпрос за минималните цени е свързан с това, че всички поддържат едни и същи минимални цени, за да не си правят дъмпинг. „И сега някой може да вози и на 50-60 ст. Въпрос на пазар. Компаниите са се разбрали помежду си да не си правят мръсно. По-същественото е патентният данък и то на една част от тях, които не са част от големи компании. Вследствие на това този патентен данък се оказва повече, отколкото могат да платят като данък общ данък. Тук вече трябва да се преценява според случаите“, обясни той. \r\nЛюба АЛЕКСИЕВА", "date": "2017.12.21", "title": "Екатерина Йорданова, Столичен общински съвет: Изненадана съм, че се правят протести на таксиметрови превозвачи, тъй като имаме диалог"}
{"url": "http://www.focus-news.net/news/2017/12/21/2469870/burgas-zadarzhan-e-za-72-chasa-mazh-obvinen-v-izvarshvane-na-telefonna-izmama-spryamo-vazrastna-zhena.html", "text": "Районна прокуратура – Карнобат задържа за 72 часа 59-годишния Георги Д. от град Карнобат, съобщиха от пресцентъра на прокуратурата. Мъжът е привлечен като обвиняем за това, че на 18 декември в Карнобат в съучастие с лица с неустановена самоличност, като съизвършител, с цел да набави за себе си и за другиго имотна облага, поддържал в заблуждение възрастна 78-годишна жена (от град Карнобат и с това й причинил имотна вреда в размер на: 7 525 лв., три броя златни пръстена, три броя златни обеци, два броя златни халки, два броя златни синджирчета, два броя златни кръстчета, осем броя златни монети и един брой парче от златна монета – престъпление по чл. 209, ал. 1, вр.чл. 20, ал. 2 от НК.\r\nГеорги Д. е задържан благодарение на отличната работа на служителите на ОД на МВР – Бургас.\r\nПредстои (в следващите дни) Районна прокуратура – Карнобат да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2017.12.21", "title": "Бургас: Задържан е за 72 часа мъж, обвинен в извършване на телефонна измама спрямо възрастна жена"}
{"url": "http://www.focus-news.net/news/2017/12/21/2469871/kaloyan-pargov-bsp-sofiya-ne-podoziram-dalavera-s-privatizatsiyata-na-obshtinska-banka-a-che-s-lipsata-na-konkurentsiya-propusnahme-da-vzemem-poveche-pari.html", "text": "Не подозирам далавера с приватизацията на „Общинска банка“, а че с липсата на конкуренция пропуснахме да вземем повече пари. Това каза пред журналисти Калоян Паргов, лидер на Градския съвет на БСП-София и председател на групата на общинските съветници от БСП в Столичния общински съвет, след гласуването на доклада за приватизацията на „Общинска банка“, предаде репортер на Агенция „Фокус“. „Видяхте кой е „за“ и кой „против“. БСП неизменно през годините е била против. На 20 юли за пореден път беше против продажбата. Видя се кой е опозиция и кой управляващ и най-вече по разпореждане с този актив. Аргументът за един участник е с най-голяма тежест, тъй като няма как да постигнеш най-справедлива цена, когато няма конкуренция. А защо няма конкуренция, е въпрос, който може да зададете и на други хора в тази зала. Не подозирам далавера, но подозирам, че с липсата на конкуренция пропуснахме да вземем повече пари от възможното“, заяви Паргов. По думите му процедурата е била прозрачна, минала е през правила и критерии, които и Общинският съвет е приел, но няма как БСП да подкрепи продажбата на този актив при положение, че както община Виена развива успешно активите си, така и Столична община е трябвало да направи нещо и да развие този актив. „Новите регулации на банковия пазар са аргументи в тази посока“, добави Калоян Паргов. \r\nЛюба АЛЕКСИЕВА", "date": "2017.12.21", "title": "Калоян Паргов, БСП-София: Не подозирам далавера с приватизацията на „Общинска банка“, а че с липсата на конкуренция пропуснахме да вземем повече пари"}
{"url": "http://www.focus-news.net/news/2017/12/21/2469872/pernik-s-balgarski-hora-nad-200-pensioneri-otpraznuvaha-koledno-tarzhestvo-v-mladezhkiya-dom.html", "text": "С български хора над 200 пенсионери отпразнуваха коледно тържество в Младежкия дом, съобщиха от пресцентъра на Община Перник. Празникът на възрастните хора по традиция беше уважен от кмета Вяра Церовска и нейния заместник по култура и образование Севделина Ковачева. „Щастлива съм, че съм сред вас в навечерието на коледните и новогодишните празници. Тези дни от годината се превръщат в едни от най-хубавите, защото сме с любимите си хора. Желая ви от сърце, здраве, усмивки, радост и обич в семейството. Желая ви верни приятели и спокойствие през новата година“, пожела кметът Вяра Церовска. \r\nВъзрастните хора в лицето на председателя на общинската структура на пенсионерите Йордан Дичев изказаха специална благодарност за съдействието и топлото отношение на кмета. Те не скриха, че винаги, когато са я потърсили тя им е помагала и е била до тях. „Благодарение на кмета през тази година бяха открити два нови пенсионерски клуба в центъра на Перник и в Батановци“, посочи Дичев и каза че в момента организациите са 21 и в тях членуват 1050 души. \r\n„Побеляхме и остаряхме, но по дух сме млади и жизнени“, пошегуваха се пенсионерите. Те споделиха, че винаги през годините се събират редовно на празниците на сладка приказка и да се повеселят, защото това ги кара да се чувстват добре.", "date": "2017.12.21", "title": "Перник: С български хора над 200 пенсионери отпразнуваха коледно тържество в Младежкия дом"}
{"url": "http://www.focus-news.net/news/2017/12/21/2469873/kaloyan-pargov-bsp-sofiya-plan-smetkata-za-chistota-ne-e-spravedliva.html", "text": "План-сметката за чистота не е справедлива. Това каза пред журналисти Калоян Паргов, лидер на Градския съвет на БСП-София и председател на групата на общинските съветници от БСП в Столичния общински съвет, предаде репортер на Агенция „Фокус“. „Софиянци да знаят, че тя няма да промени, въпреки че е по-голяма, коренно екологията на столичния град. Въздухът ще продължи да бъде по-мръсен, няма да се чистят, метат ежемесечно столичните улици и булеварди, а няколко пъти в годината и то само определени. Тоест, да знаят по-голямата част от столичани, че тяхната уличка няма да дочака тази година да бъде измита или изметена. Въпросът за парите и чистотата, както и за бъдеща такса „смет“ е ключов. Очевидно, че бягство към 2020 г. предвид изборите през 2019 г. плаши управляващите, защото гражданите ясно показаха, че през тази 2017 г. вече не могат да търпят начина, по който се управлява столичният град и поискаха и оставката на Йорданка Фандъкова преди месец“, коментира Паргов. Той подчерта, че и след 2020 г. ще продължи да се плаща този голям имуществен данък. Според него не е станало ясно тези пари, които се надвзимат и не се харчат дали отиват по предназначение, или се харчат, за да се запълват дупки в бюджета. „Ще продължим да настояваме г-н Барбалов да не си играе на закони, наредби и закончета, а да даде ясна справка в последните 5 години тези надвзети пари къде са похарчени. Сигурен съм, че ще стане ясно, че една част от тях са отишли да запълват дупки за други дейности в бюджета, а не за функцията чистота и екология“, каза още Калоян Паргов. \r\nЛюба АЛЕКСИЕВА", "date": "2017.12.21", "title": "Калоян Паргов, БСП-София: План-сметката за чистота не е справедлива"}
{"url": "http://www.focus-news.net/news/2017/12/21/2469874/kyustendil-tri-detsa-shte-poluchat-koledni-podaratsi-ot-obshtina-dupnitsa.html", "text": "Три деца ще получат коледни подаръци от Община Дупница. Това съобщи за Радио „Фокус” – Кюстендил Христо Апостолов, експерт към Общината. По думите му имената на децата, чиито за желания за детска играчка ще сбъдне кметът на Община Дупница инж. Методи Чимев, са изтеглени от комисия. „Във фоайето на администрацията бе отворена кутията на Дядо Коледа, в която от 6 декември се събираха писма. Късметът се усмихна на Калина Христова, Дамян Петров и на Николета Спасова. Трите деца ще получат утре в кабинета на инж. Чимев своите желания”, каза Христо Апостолов.\r\nВенцеслав ИЛЧЕВ", "date": "2017.12.21", "title": "Кюстендил: Три деца ще получат коледни подаръци от Община Дупница"}
{"url": "http://www.focus-news.net/news/2017/12/21/2469875/haskovo-parkiraneto-v-sinya-zona-shte-bade-bezplatno-v-pochivnite-dni.html", "text": "В почивните дни около Коледа и Нова година паркирането в „Синя зона” в Хасково ще е безплатно, съобщиха от пресцентъра на Общината. Такса „Синя зона“ няма да се дължи на 23, 24, 25, 26, 27, 30 и 31 декември, а така също и на 1 януари. \r\nТакса се дължи при паркиране в зоната само на 28 и 29 декември.", "date": "2017.12.21", "title": "Хасково: Паркирането в „Синя зона” ще бъде безплатно в почивните дни"}
{"url": "http://www.focus-news.net/news/2017/12/21/2469876/interfaks-moskovski-sad-dade-dozhivotna-prisada-na-narkotrafikant-za-parvi-pat-v-istoriyata.html", "text": "Съд в Москва осъди на доживотен строг тъмничен затвор таджикистанеца Табаров Шарали, обвинен в трафик на наркотици, като това е първата доживотна присъда за такова престъпление в съвременната история на Русия, съобщава Интерфакс.  \r\nСъдът е издал присъдата след като обвиняемия е бил заловен през 2012 г. при опит да внесе на територията на Руската федерация наркотици с общ обем от 500 килограма. \r\nШарали също така е участвал в процес по производство на наркотични вещества на територията на Русия и е бил лидер на занимаваща се с наркотрафик престъпна групировка. : Цанко Цолов", "date": "2017.12.21", "title": "Интерфакс: Московски съд даде доживотна присъда на наркотрафикант за първи път в историята"}
{"url": "http://www.focus-news.net/news/2017/12/21/2469877/ekaterina-yordanova-stolichen-obshtinski-savet-chast-ot-protestirashtite-taksimetrovi-shofyori-me-informiraha-che-ot-bsp-sa-pokaneni-da-uchastvat-v-protest-na-17-yanuari.html", "text": "Част от протестиращите таксиметрови шофьори ме информираха, че от БСП са поканени да участват в протест на 17 януари. Това каза пред журналисти председателят на постоянната комисия по транспорт и туризъм към Столичния общински съвет Екатерина Йорданова във връзка с протестите на таксиметровите шофьори, предаде репортер на Агенция „Фокус“. „За движение на таксита в бус лентите трябва да се произнесе законодателят. Към този момент това не е възможно. Има различни модели. Ако се предприеме подобна инициатива може би ще се наложи да обсъждаме и да изразим нашите виждания. Много малко беше намаляването на таксита“, коментира тя. По думите ѝ анализът за минималната тарифа на такситата ще бъде готов до края на месец януари. „Част от протестиращите ме информираха вчера, че включително колегите от БСП са застанали зад тях и са поканени да вземат участие в протест на 17 януари. Аз обаче като отговорен гражданин бих казала, че не трябва да се използва периодът на председателството по този агресивен начин, защото България стои над всичко и това как ще се държим в тези 6 месеца е важно за всички нас“, допълни тя и препоръча да не се спекулира с председателството. „Вярвам, че разумът винаги надделява. Данъкът от 850 лв. на фона на всички други разходи, които се правят за услугата, не е толкова сериозен процент, който да налага сериозна промяна в цените“, каза още Екатерина Йорданова. \r\nЛюба АЛЕКСИЕВА", "date": "2017.12.21", "title": "Екатерина Йорданова, Столичен общински съвет: Част от протестиращите таксиметрови шофьори ме информираха, че от БСП са поканени да участват в протест на 17 януари"}
{"url": "http://www.focus-news.net/news/2017/12/21/2469878/el-pais-izbiratelnata-aktivnost-na-predsrochnite-izbori-v-kataluniya-do-1300-chasa-e-3469.html", "text": "При обработени данни от почти всички гласоподавателни секции в Каталуния, избирателната активност на предсрочните избори в областта до 13:00 часа (местно време) е 34,69%, пише испанското издание El Pais. Това е почти колкото респективните данни от изборите, проведени през 2015 г.\r\nПовечето екзитполове дават минимална преднина на партиите, борещи се за независмост на областта и отделянето ѝ от Испания. \r\nУрните затварят в 20:00 часа местно време. \r\nВотът бе организиран от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост на 1 октомври тази година. Някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта, което допълнително повишава градуса на напрежението. : Цанко Цолов", "date": "2017.12.21", "title": "El Pais: Избирателната активност на предсрочните избори в Каталуния до 13:00 часа е 34,69%"}
{"url": "http://www.focus-news.net/news/2017/12/21/2469879/abv-zheni-s-blagotvoritelna-izlozhba-na-survaknitsi-po-povod-nablizhavashtite-koledno-novogodishni-praznitsi.html", "text": "По повод наближаващите коледно-новогодишни празници Федерацията на женските клубове на ПП АБВ организира изложба на традиционни сурвакници от различни краища на България, съобщиха от пресцентъра на партията. Експонатите са изложени в една от залите на Руския културно-информационен център на ул. „Шипка“ 34 в столицата. Те са подредени и изработени от дамите от областните организации на партията в Русе, Перник, Стара Загора, София и Бургас. Пъстри, пищни и с много символи и специфични оригинални орнаменти, сурвакниците демонстрират колорита и културното многообразие при изготвянето на този тип ритуални предмети, характерни за различните региони на България. \r\nВсеки, който желае да усети от тази неповторима празнична атмосфера, може да посети изложбата до 23 декември. \r\n„Сурвакниците са изработени с много вкус и майсторство. Те демонстрират желанието ни да покажем многообразието и богатството на традициите в регионите. Общото за всички е дряновият клон и пожеланието за здраве, с което малките сурвакат. Това е и нашето пожелание - да има здраве и берекет, разум и мир в домовете и сърцата на всички“, заяви пред гостите на събитието председателят на женската организация на АБВ Невена Стоянова.\r\nНа официалното откриване на експозицията присъстваха и председателят на АБВ Константин Проданов, членът на ИБ на политическата сила Румен Петков, председателят на Софийската градска организация на партията Емил Кало, лидерът на АБВ – Младежи Любомира Ганчева, водачът на младежката структура на Алтернатива за българско възраждане в столицата Пламена Пламенова, множество членове и симпатизанти на партията.  \r\nСлед приключването на изложбата експонатите ще бъдат подарени на децата, участващи в коледните концерти на Руския културно-информационен център.", "date": "2017.12.21", "title": "AБВ – Жени с благотворителна изложба на сурвакници по повод наближаващите коледно-новогодишни празници"}
{"url": "http://www.focus-news.net/news/2017/12/21/2469880/tsvetan-tsvetanov-gerb-ako-opozitsiyata-ne-beshe-tolkova-naporista-mozhe-bi-glasuvaneto-na-doklada-na-byuroto-za-srs-shteshe-da-se-provede-tazi-sedmitsa.html", "text": "Ако не бяхме толкова напористи, в лицето на опозицията, може би гласуването на доклада трябваше да се проведе тази седмица в пленарна зала. Това каза председателят на ПГ на ГЕРБ Цветан Цветанов на съвместно заседание на парламентарните комисии за контрол над службите за сигурност и по вътрешна сигурност и обществен ред, предаде репортер на Агенция „Фокус“. „Днешното заседание нямаше да се проведе, ако имаше повече разум през миналата седмица“, посочи той. „Дори ние самите останахме учудени, че беше поискано да бъде включено в дневния ред изслушването на председателя на Бюрото за контрол на СРС“, коментира Цветан Цветанов. „В обществото остана усещането, че някой иска нещо да скрие“, обясни той. „Взехме решение заседанието на комисиите да бъде открито, защото темата за използване на СРС е много чувствителна за обществото“, заяви председателят на ПГ на ГЕРБ. „Да се придържаме с уважение и респект към институциите, всеки да изложи аргументите си, но те да не бъдат с политически оттенък“, призова Цветан Цветанов.\r\nВ отговор депутатът Славчо Велков заяви: „ПГ на БСП не е внасяла предложение за днешното заседание на комисията“. „Вчера научихме за него и то е във връзка с искане на главния прокурор, което е правилно и в него няма нищо лошо“, посочи той. \r\nБиляна ИВАНОВА", "date": "2017.12.21", "title": "Цветан Цветанов, ГЕРБ: Ако опозицията не беше толкова напориста, може би гласуването на Доклада на Бюрото за СРС щеше да се проведе тази седмица"}
{"url": "http://www.focus-news.net/news/2017/12/21/2469881/oshte-edin-voennosluzhesht-na-phenyan-izbyaga-v-yuzhna-koreya-obzor.html", "text": "В четвъртък, 21 декември, още един военнослужещ на Пхенян премина успешно в Южна Корея. За бягството му съобщиха от Министерството на отбраната в Сеул. „Тази сутрин севернокорейски войник премина в южната демилитаризирана зона, в нейния западен сектор“, се казва в разпространеното от военното ведомство в Сеул съобщение.\r\nСведенията за това дали е открит огън по беглеца са противоречиви. Според някои източници не е имало стрелба, но според други военните на Южна Корея са произвели около 20 предупредителни изстрела срещу преследвачите на севернокорейския войник. Съобщено бе обаче, че от северната страната на демилитаризираната зона не е забелязано каквото и да било „необичайно придвижване на военни отряди“.\r\nСамата гранична зона по протежението на 38-мия паралел е дълга четири километра. Тя е заминирана и оградена с бодлива тел, а преминаването й без разрешение се счита за изключително опасно. \r\nТова е четвърти случай на бягство на севернокорейски войник за настоящата година. Последният подобен инцидент е от ноември, когато при опит за преминаване на Юг войник на Пхенян бе прострелян, но след оказаната му медицинска помощ състоянието му бе извън опасност. Инцидентът се случи в района на Пханмунджом. \r\nДни по-късно ООН публикува видео, на което е заснето бягството на войника на Северна Корея. Кадрите показаха, че бившите другари на дезертьора са нарушили примирието на Корейския полуостров. Командването на силите на ООН алармира, че севернокорейски войник е преминал границата и е навлязъл на територията на южната съседка на изолираната комунистическа държава. В почти 7-минутния видеоклип може да се види как на 13-ти ноември севернокорейският войник се придвижва най-напред с военен джип до границата, след което слиза от него и започва да бяга. Той е последван от няколко севернокорейски войници до самата военна граница, като дори я пресичат. След няколко метра преследвачите се обръщат и се насочват обратно към територията на Северна Корея.\r\nИзбягалият севернокорейски войник бе сериозно ранен при преминаването си на юг. Кадрите показват как се свлича на земята, след което трима военнослужещи на Сеул му се притичват на помощ и го изтеглят. \r\nСлед инцидента военните на Сеул повишиха бойната готовност на границата със Северна Корея.Тереза Герова", "date": "2017.12.21", "title": "Още един военнослужещ на Пхенян избяга в Южна Корея (ОБЗОР)"}
{"url": "http://www.focus-news.net/news/2017/12/21/2469882/vratsa-vazstanoveno-e-dvizhenieto-po-pat-i-1-na-vhoda-na-grad-mezdra.html", "text": "Възстановено е движението по път I-1 Враца - Мездра, на входа на град Мездра. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.12.21", "title": "Враца: Възстановено е движението по път I-1 на входа на град Мездра"}
{"url": "http://www.focus-news.net/news/2017/12/21/2469883/chez-kompaniyata-ne-e-izvarshila-narusheniya-na-zakona-za-zashtita-na-konkurentsiyata.html", "text": "„ЧЕЗ България“ ЕАД, „ЧЕЗ Трейд“ ЕАД и ЧЕЗ а.с. не са извършили нарушения на Закона за защита на конкуренцията. „ЧЕЗ Електро България“ АД и „ЧЕЗ Разпределение България“ АД също изпълняват своята дейност в съответствие с всички изисквания на законодателството Това се посочва в изявление на ръководството на групата на \"ЧЕЗ\" в България, изпратено пресцентъра на компанията.\r\nПубликуваме пълния текст на изявлението без редакторска намеса:\r\n\"Във връзка с Решение №  1475 от 14.12.2017 г. на Комисията за защита на конкуренцията, относно твърдени нарушения на „ЧЕЗ Електро България“ АД и „ЧЕЗ Разпределение България“ АД на Закона за защита на конкуренцията, предстои Решението да бъде получено по надлежния ред. Ръководствата на двете дружества ще се запознаят детайлно с неговото съдържание и ще го анализират. \r\nВ Решението се постановява, че „ЧЕЗ България“ ЕАД,  „ЧЕЗ Трейд“ ЕАД и ЧЕЗ а.с. не са извършили нарушения на закона за защита на конкуренцията. Заявяваме, че „ЧЕЗ Електро България“ АД и „ЧЕЗ Разпределение България“ АД също изпълняват своята дейност в съответствие с всички изисквания на българското и европейското законодателство и отхвърляме твърденията за извършени нарушения на закона за защита на конкуренцията. Ръководството на Групата ЧЕЗ в България ще предприеме всички предвидени в Закона действия, за да бъдат защитени интересите на дружествата, на техните клиенти, акционери и служители\".", "date": "2017.12.21", "title": "ЧЕЗ: Компанията не е извършила нарушения на Закона за защита на конкуренцията"}
{"url": "http://www.focus-news.net/news/2017/12/21/2469884/kmetat-na-sofiya-yordanka-fandakova-shte-inspektira-remontnite-deynosti-v-obshtinskiya-kulturen-dom-krasno-selo.html", "text": "Кметът на София Йорданка Фандъкова ще посети общинския културен дом „Красно село”, за да провери извършените ремонтни дейности. Това съобщиха от пресцентъра на Столична община. По време на ремонтните дейности е извършено конструктивно укрепване, възстановителни дейности в сградата и обновяване на фасадата. Събитието ще се състои на 22 декември в 11.00 часа.", "date": "2017.12.21", "title": "Кметът на София Йорданка Фандъкова ще инспектира ремонтните дейности в Общинския културен дом „Красно село”"}
{"url": "http://www.focus-news.net/news/2017/12/21/2469885/sliven-prodalzhava-izdirvaneto-na-48-godishniya-dinko-gospodinov-ot-kermen-koyto-e-v-neizvestnost-ot-10-dekemvri.html", "text": "Районно управление „Полиция” – Сливен продължава да издирва 48-годишния Динко Георгиев Господинов от град Кермен, който е в неизвестност от 10 декември. Това съобщиха от Областната дирекция на МВР – Сливен. За последно мъжът е видян около землището на село Самуилово. Той е със среден ръст, дълга къдрава коса, слабо телосложение.\r\nОт полицията призовават гражданите, които имат информация за издирваното лице, да се обърнат към най-близкото поделение на МВР или да се обадят на телефон 112.", "date": "2017.12.21", "title": "Сливен: Продължава издирването на 48-годишния Динко Господинов от Кермен, който е в неизвестност от 10 декември"}
{"url": "http://www.focus-news.net/news/2017/12/21/2469886/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ по Радио „Фокус“ – Пирин ще Ви направим съпричастни към церемонията „Спортист на Дупница“ за 2017. По безапелационен начин и напълно заслужено, така може да бъде определено първото място, присъдено на световния шампион по олимпийско таекуондо Александър Джорджев, който получи своята награда на тържество в спортната зала на Дупница. Кметът инж. Методи Чимев и легендарният борец Александър Томов - 5 пъти световен, 5 пъти европейски и 3 пъти вицеолимпийски шампион, наградиха Джорджев. Кои са останалите наградени ще научите в днешното издание на предаването.", "date": "2017.12.21", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2017/12/21/2469887/reuters-emanyuel-makron-praznuva-40-i-rozhden-den.html", "text": "Френският президент Еманюел Макрон празнува своя 40-и рожден ден в четвъртък, 21 декември, съобщава агенция Reuters. \r\nСамо преди година неговата новообразувана партия „Република, напред!“ се бореше за влияние, а днес Макрон вече е държавен глава, социологическите проучвания показват, че разполага с висока подкрепа, опозицията във Франция е в хаос, икономиката на страната е в подем. \r\nМакрон изглежда най-стабилно стоящият световен лидер, след като германският канцлер Ангела Меркел има да води тежки преговори за коалиционно споразумение, британският премиер Тереза Мей се бори за добро споразумение за Брекзит а американският президент Доналд Тръмп води външна политика, която може да се определи като хаотична. : Цанко Цолов", "date": "2017.12.21", "title": "Reuters: Еманюел Макрон празнува 40-и рожден ден"}
{"url": "http://www.focus-news.net/news/2017/12/21/2469888/pernik-sporten-klub-po-borba-minyor-poluchi-priznanieto-kupa-za-mezhdunaroden-prinos.html", "text": "Спортен клуб по борба „Миньор” получи признанието Купа за международен принос по борба, съобщиха от пресцентъра на Община Перник. Призът е лично връчен от министъра на спорта Красен Кралев и президента на Българската федерация по борба Христо Маринов. С това се похвали световният и европейски шампион по борба класически стил и треньор на клуба Иво Ангелов, който се срещна с кмета Вяра Церовска и зам.-кмета Денислав Захариев. В срещата взеха участие малките шампиони , с които се гордее клуба. Сред тях беше и най-малката звезда – седемгодишният Борко Владов, който е носител на 7 златни медала. \r\n„Ти го правиш характер, даваш му сила да е готов за победа. Ти си страхотен пример за децата. За Перник и България ти си една изключително силна и важна личност , по която всички могат да се мерят и да се борят да приличат на теб”, сподели кметът Вяра Церовска по време на срещата и поздрави всички млади спортисти и каза да вървят смело по стъпките на Иво Ангелов. \r\nИво Ангелов също пожела да бъдат живи и здрави. Той посочи, че ръководството на клуба „Миньор Перник” дава всичко възможно тези деца да са в залата, да тренират и да са по-малко на улицата.\r\nКупата за международния принос се дава по случай силното представяне на европейското първенство и силното международно участие на пернишките борци. Отличията са за европейската тила на Тарек Абдел, който е с произход от Египет, но се бори за България и защитава пернишкия клуб на Републиканско първенство, също петите места на Николай Байраков и Даниел Александров на световно първенство и второто място завоювано от Иво Ангелов на европейско първенство.", "date": "2017.12.21", "title": "Перник: Спортен клуб по борба „Миньор” получи признанието Купа за международен принос"}
{"url": "http://www.focus-news.net/news/2017/12/21/2469889/nedyalko-slavov-oblasten-upravitel-na-smolyan-osnovata-na-dobroto-administrativno-obsluzhvane-na-grazhdanite-e-v-dobroto-vzaimodeystvie-mezhdu-institutsiite.html", "text": "Голяма част от подобряването на услугите за граждани се дължи на доброто взаимодействие между институциите, каквото може да се види в Смолян. Това каза на заключителна за 2017 г. пресконференция областният управител на Смолян, Недялко Славов, предаде репортер на Радио „Фокус“ – Смолян. Той посочи, че на пресконференцията присъстват и ръководителите на държавните ведомства и структури в област Смолян, за да се подчертае доброто взаимодействие и съвместната работа през 2017 г.\r\n„Много министри и зам.-министри са давали област Смолян за пример за добро взаимодействие между институциите. Отчитаме, че това е в основата на доброто административно обслужване“, поясни областният управител. Той изрази благодарност към представителите на отделните структури за усилията, които полагат, за да служат в полза на хората, да подобряват административното обслужване, да бранят държавността и да повишават доверието към институциите. Според него това обаче на означава, че постигнатото е достатъчно.\r\n„Предстои много работа в реализацията на ключовата за правителството политика за облекчаване на административната тежест и подобряване на обслужването на гражданите. Изпълнителната власт изключително приоритетно работи в това направление. Много подзаконови нормативни актови и наредби вече бяха променени, за много обаче се налага законодателна промяна. Инициирана е законодателна инициатива за промяна на над 60 закона. В рамките на следващата парламентарна сесия ще се направят и тези промени, за да се завърти по-силно колелото за реализацията на ключовата политика за нашето правителство. Въпреки критиките и атаките на опозицията, коалиционното правителство на ГЕРБ и \"Обединени патриоти\" работи и последователно се върви към изпълнение на управленската програма. и това важи и на областно ниво“, допълни Славов. Той посочи, че политическият екип на Областна администрация Смолян, в негово лице и на двамата му заместници, е добър, работи на бързи обороти и членовете му имат доверие помежду си.\r\nПо думите на Славов забавеният темп в развитието на държавата бързо е преодолян след предсрочните парламентарни избори и държавата се развива изключително добре в икономическо отношение, във връзка с реализацията на ключови за страната приоритети и усвояемостта на средствата по европейските фондове. „Поставили сме вече страната на една стабилна основа и има малка вероятност от политически сътресения през следващата година. Важно е и доброто взаимодействие с местните власти и мисля, че не изневерявам на стила си да работя добре с кметовете, независимо от коя партия са. Това дава своите добри резултати, въпреки че понякога имаме разминавания във вижданията си за това как трябва да се прави политика. Стремя се да не се намесвам в решенията на местната власт, но това не означава, че се примирявам с неприемливи или незаконосъобразни действие на общинските съвети“, добави областният управител.\r\nНели ГЕРГЬОВСКА", "date": "2017.12.21", "title": "Недялко Славов, областен управител на Смолян: Основата на доброто административно обслужване на гражданите е в доброто взаимодействие между институциите"}
{"url": "http://www.focus-news.net/news/2017/12/21/2469890/the-telegraph-pone-18-dushi-sa-zaginali-pri-pozhar-v-yuzhna-koreya.html", "text": "Поне 18 души са загинали при пожар в южнокорейския град Теисен, съобщава британският ежедневник  Telegraph. \r\nИнцидентът е станал около 16:00 часа местно време, като огънят бързо е обхванал цялата сграда, в която се помещават обществена сауна и спортен център. \r\n16 души са загинали в сауната, докато други са открити в останалите части на съоръжението. \r\nКъм момента огънят е почти загасен от екипите на пожарната, като се смята, че най-вероятно той е избухнал на подземния паркинг. \r\nПродължава претърсването на сградата.\r\nГрад Теисен се намира на около 120 километра югоизточно от столица Сеул.: Цанко Цолов", "date": "2017.12.21", "title": "The Telegraph: Поне 18 души са загинали при пожар в Южна Корея"}
{"url": "http://www.focus-news.net/news/2017/12/21/2469891/boyko-rashkov-natsionalno-byuro-za-kontrol-na-srs-koy-e-izpolzval-termina-masovo-podslushvane-i-kade-tova-e-televizionen-anons-podet-ot-mediite.html", "text": "Бихте ли казали кой е използвал термина \"масово подслушване\" и къде. Това попита председателят на Националното бюро за контрол на специалните разузнавателни средства (СРС) Бойко Рашков на съвместно заседание на парламентарните комисии за контрол над службите за сигурност и по вътрешна сигурност и обществен ред, предаде репортер на Агенция „Фокус“. „Става дума за анонс в една или две телевизии, който се поде от медиите“, заяви той. „Няма логика с термина \"масово подслушване\" и това, което е докладвано от мен в пленарна зала“, изтъкна Бойко Рашков. „Не съм правил внушения. Няколко пъти четох стенограмата не съм казвал такова нещо, а разясних проблематиката“, заяви той. „Няма такъв прецедент от създаването на Бюрото то да се отича 3 пъти за 1 месец. От една страна това е добре, защото има интерес. От друга е странно, защото се прави отново след приемането на доклада за дейността на Бюрото“, посочи председателят на Бюрото. „Все си мисля, че уважението на институциите изисква, когато има такъв форум, поне няколко дни по-рано да бъдем поканени, за да можем да се подготвим“, коментира Бойко Рашков. „Поканите са пристигнали снощи след работно време. Не мога да си обясня на какво се дължи това и каква е целта“, каза още той. \r\nДепутатът от ГЕРБ и председател на Комисията за контрол над службите Димитър Лазаров заяви: „Това заседание не е, за да слушаме Бюрото за трети път. Докладът беше дебатиран и приет в пленарна зала. След това продължиха медийни твърдения, че има незаконно масово подслушване на журналисти, политици и граждани“. „Това впечатление остана в публичното пространство-затова е тази среща да се изясни има ли такова подслушване“, посочи той.\r\nБиляна ИВАНОВА", "date": "2017.12.21", "title": "Бойко Рашков, Национално бюро за контрол на СРС: Кой е използвал термина \"масово подслушване\" и къде, това е телевизионен анонс, подет от медиите"}
{"url": "http://www.focus-news.net/news/2017/12/21/2469892/api-otpada-ogranichenieto-po-pat-ii-37-batak-dospat-za-mps-nad-12-t-s-remarketa-i-poluremarketa.html", "text": "Отпада ограничението по път II-37 Батак – Доспат за МПС над 12 т с ремаркета и полуремаркета. Това съобщиха от пресцентъра на Агенция „Пътна инфраструктура”.", "date": "2017.12.21", "title": "АПИ: Отпада ограничението по път II-37 Батак – Доспат за МПС над 12 т с ремаркета и полуремаркета"}
{"url": "http://www.focus-news.net/news/2017/12/21/2469893/kardzhali-obshtina-momchilgrad-obyavi-petak-za-den-na-traur-v-pamet-7-godishnata-damla.html", "text": "Ръководството на Община Момчилград обяви петък за ден на траур в памет Дамла, съобщиха от пресцентъра на Общината. „Убийството потресе всички жители на общината, нека бъдем съпричастни с болката и мъката на близките на детето”, посочват от Общината. По-рано тази седмица заради трагичният случай бяха отменени всички общоградски и публични празненства за предстоящите празници.", "date": "2017.12.21", "title": "Кърджали: Община Момчилград обяви петък за ден на траур в памет 7-годишната Дамла"}
{"url": "http://www.focus-news.net/news/2017/12/21/2469894/boyko-rashkov-natsionalno-byuro-za-kontrol-na-srs-imame-mnogo-konstatatsii-za-narushavane-na-choveshkite-prava-v-stranata-tova-mozhe-da-se-dokazhe-mnogo-lesno.html", "text": "Имаме много констатации за нарушаване на човешките права в нашата страна. Това каза председателят на Националното бюро за контрол на специалните разузнавателни средства (СРС) Бойко Рашков на съвместно заседание на парламентарните комисии за контрол над службите за сигурност и по вътрешна сигурност и обществен ред, предаде репортер на Агенция „Фокус“. „Това подлежи на доказване много лесно“, заяви той. „Тогава, когато със СРС в грубо нарушение на закон са ограничавани основни човешки права, можем да квалифицираме поведението на институциите като грубо законово нарушение“, коментира Бойко Рашков. „Главният прокурор каза, че парламентът е място за политика, което е така. Да се обвини един гост в това, че политиканства, когато всъщност едва ли не изтъква факти и констатации, това е или неразбиране на материята или нежелание да се разбере за какво става дума“, посочи председателят на Бюрото. „Не съм имал политически амбиции с този Доклад за дейността на Бюрото през 2016 година, ако щете за следващ мандат“, изтъкна Бойко Рашков. „Председателят на правната комисия да ми размахва пръст в парламента, това не си е позволявал никой председател на тази комисия“, коментира той. \r\n„Имаме 3 отказа на ДАНС да ни осигури възможност да се запознаем със стартовата информация за използване на СРС“, уточни Бойко Рашков. „В писма сме кореспондирали с председателя на ДАНС, което беше абсолютно безполезно. Писахме за съдействие и до главния прокурор“, поясни той. „Изпратиха ни становище, че не можем да се запознаем с материалите, което е неприемливо. Членовете на Бюрото са избрани, за да проверяват“, заяви председателят на Бюрото. „Тези случаи останаха недовършени. До момента нямаме обратна информация какво се прави и прави ли се въобще нещо по тях“, каза още той.\r\nБиляна ИВАНОВА", "date": "2017.12.21", "title": "Бойко Рашков, Национално бюро за контрол на СРС: Имаме много констатации за нарушаване на човешките права в страната, това може да се докаже много лесно"}
{"url": "http://www.focus-news.net/news/2017/12/21/2469895/albena-georgieva-oblasten-upravitel-na-vidin-ako-nyakoy-napravi-po-e-79-chetirilentov-pat-do-vidin-tova-shte-e-pravitelstvoto-na-gerb.html", "text": "Ако някой направи по Е-79 четирилентов път до Видин, това ще е правителството на ГЕРБ. Това каза пред журналисти Албена Георгиева, областен управител на Видин, предаде репортер на Радио „Фокус“ – Видин. Тя посочи, процедурите за главен път Е-79 във Видинска област вече са факт и през следващата година се очаква да започне реалното строителство. „Приключи вече процедурата и се очаква да стартират ремонтните дейности в участъка Видин – Кула – Връшка чука, както и укрепването на свлачището. През 2018 г. предстои да стартират ремонтни дейности в пътните участъци Видин – Лом, Белоградчик – Монтана, както и на пътя от Видин за Монтана, който преминава през село Арчар“, заяви Албена Георгиева. Тя обясни, че през 2017 г. са отпуснати 8 млн. лв. за участъка Ружинци – Тополовец. „Участъкът е с дължина 21 км. и в момента по него текат ремонтни дейности“, каза Албена Георгиева. Тя допълни, че тази година от правителството са осигурени 500 000 лева за една от най-малките общини в областта – Бойница, за ремонт на площада в селото.\r\nАнна ЛОЗАНОВА", "date": "2017.12.21", "title": "Албена Георгиева, областен управител на Видин: Ако някой направи по Е-79 четирилентов път до Видин, това ще е правителството на ГЕРБ"}
{"url": "http://www.focus-news.net/news/2017/12/21/2469896/veliko-tarnovo-koledarcheta-blagosloviha-kmeta-na-svishtov-i-obshtinskata-administratsiya-v-navecherieto-na-rozhdestvo-hristovo.html", "text": "Коледарчета от ДГ “Калина Малина“ и ДГ “Слънчо“ бяха гости на кмета на Свищов Генчо Генчев и служителите в общинската администрация, съобщиха от пресцентъра на Общината.\r\nПод вещото ръководство на своите възпитатели, децата извършиха ритуал по коледуване, като чрез песни, танци и наричания за здраве и берекет благословиха работата на всички за следващата година. Кметът благодари за оказаната чест и поздрави учителите за това, че съхраняват традициите, предавайки ги на най-малките. Ръководството на община Свищов бе подготвило вкусна почерпка и кравайчета за скъпите гости-коледари, а те на свой ред им поднесоха ръчно изработени коледни картички.", "date": "2017.12.21", "title": "Велико Търново: Коледарчета благословиха кмета на Свищов и общинската администрация в навечерието на Рождество Христово"}
{"url": "http://www.focus-news.net/news/2017/12/21/2469897/afp-gornata-kamara-na-rumanskiya-parlament-odobri-protivorechivite-sadebni-reformi.html", "text": "Горната камара на румънския парламент одобри противоречивите съдебни реформи в страната, съобщава AFP.\r\nПроектът за промени в сферата бе посрещнат с масови протести в Букурещ, като критиците на нововъведенията смятат, че те ще намалят независимостта на магистратите и подкопаят силата на антикорупционната комисия на страната. \r\nПредстои президентът Клаус Йоханис да подпише документа, превръщайки го в закон. Държавният глава по-рано отправи критики относно гласуваните промени, като от Европейския съюз и Вашингтон също изразиха своите притеснения. \r\nЗаконът е одобрен на фона на задействането от страна на ЕС срещу Полша процедура по член 7 от устава на Съюза, след като в сряда във Варшава също бяха приети противоречиви промени в сферата. : Цанко Цолов", "date": "2017.12.21", "title": "AFP: Горната камара на румънския парламент одобри противоречивите съдебни реформи"}
{"url": "http://www.focus-news.net/news/2017/12/21/2469898/tass-vladimir-putin-prizova-za-obnovyavane-na-ruskata-politika-v-sferata-na-kulturata.html", "text": "Руският държавен глава Владимир Путин призова в четвъртък за обновяване на политиката на страната в сферата на културата, съобщава ТАСС. \r\nСпоред президента досега на културата се е гледало „само като отрасъл, който е осигурявал някакъв вид услуга“. По думите на Путин, „отхвърлянето на такъв праволинеен подход е заложено в основните на държавата политика“.\r\n„Необходимо е да се обнови политиката в сферата на хуманитарните науки и културата“ отбеляза още президентът, тъй като според него това е ключов фактор в развитието на Русия.  : Цанко Цолов", "date": "2017.12.21", "title": "ТАСС: Владимир Путин призова за обновяване на руската политика в сферата на културата"}
{"url": "http://www.focus-news.net/news/2017/12/21/2469899/oblastniyat-upravitel-na-smolyan-nedyalko-slavov-imame-izklyuchitelno-dobro-vzaimodeystvie-pri-savmestnata-si-rabota-s-kmeta-nikolay-melemov.html", "text": "Имаме изключително добро взаимодействие при съвместната си работа с кмета на Смолян Николай Мелемов. Това заяви по време на заключителната си за 2017 г. пресконференция областният управител на Смолян Недялко Славов, предаде репортер на Радио „Фокус“ – Смолян. Славов подчерта, че доброто сътрудничество между институциите е много важно, за да се развива областта напред. „Много неща постигнахме заедно, именно заради доброто си взаимодействие, екипите ни комуникират добре на работно ниво. Обсъждат се и се балансират решеният, които трябва да взимаме общо“, поясни Славов. За пример той посочи реализацията на Главната пътна комуникация в града, втория етап на водния цикъл на Смолян и други проекти, които без подкрепата на държавата трудно биха могли да се реализират.\r\n„Изключително разочарован съм обаче от начина, по който работи Общински съвет – Смолян, като днешната сесия е блестящ пример за това, че се работи напук, не се търси баланс в решенията и това не дава добри резултати“, допълни областният управител на Смолян. По думите му това ще остави негативни последици в развитието на областния град и през следващите години, след приключването на този мандат. Той посочи, че са много примерите за подобна работа и в други общини в областта. „Ако през 2015 г. някой ми кажеше, че ще има такъв проблем точно в Смолян, нямаше да повярвам. Смолян е единственият град, в който няма синхрон между кмета и Общинския съвет“, отбеляза Славов. Той призова общинските съветници да потърсят последната възможност за принципно разбирателство, въпреки че изрази своите опасения, че това няма да може да бъде постигнато. „Аз съм бивш общински съветник, познавам работата на общинските съвети и не мисля, че това е начинът, по който трябва да се прави политика“, каза още Недялко Славов.\r\nНели ГЕРГЬОВСКА", "date": "2017.12.21", "title": "Областният управител на Смолян Недялко Славов: Имаме изключително добро взаимодействие при съвместната си работа с кмета Николай Мелемов"}
{"url": "http://www.focus-news.net/news/2017/12/21/2469900/vitseprezidentat-iliyana-yotova-obsadi-s-doayeni-na-zhurnalistikata-aktualnite-problemi-na-obshtestvoto.html", "text": "В навечерието на светлите Коледни и Новогодишни празници вицепрезидентът Илияна Йотова покани на среща-разговор доайени на журналистиката, съобщиха от прессекретариата на държавния глава. Обсъдени бяха актуални проблеми на обществото като безработицата, бедността, изтичането на мозъци от страната, растящата агресия. „Това не е моята България“, сподели легендарният режисьор на БНТ Ласка Минчева. \r\n  Изтъкната бе нуждата от по-голямо внимание на държавата към образованието и възпитанието на младото поколение. „Човешкият живот губи стойност от липсата на образование и ценности“, заяви вицепрезидентът. Илияна Йотова обърна внимание на тревожни тенденции в сферата на образованието, които водят до тежки последствия. „Около 1 милион души попадат в графата „неграмотни“ или „полуграмотни“. Три пъти се е увеличил броят на семействата, за които образованието не е ценност. Закриването на училища в селата е проблем, който след време ще избухне като бомба“, отбеляза вицепрезидентът. \r\n  „Никой не се сеща за нас. Ако все още нещо можем, то е да мислим“, заявиха доайените на журналистиката. Те споделиха пред Илияна Йотова, че възлагат на президентската двойка големи надежди за промяна. Гостите изложиха пред вицепрезидента своите предложения, които могат да подобрят живота в България. „С президента Радев правим всичко, което обещахме на хората преди една година, и няма да отстъпим от това“, подчерта Илияна Йотова. \r\n  По-късно танцов състав „Веселие“ от село Катуница, област Пловдив, зарадва с изпълненията си гостите и екипа на президентската администрация. Пред президента Румен Радев и вицепрезидента Илияна Йотова децата представиха обичая Коледуване.", "date": "2017.12.21", "title": "Вицепрезидентът Илияна Йотова обсъди с доайени на журналистиката актуалните проблеми на обществото"}
{"url": "http://www.focus-news.net/news/2017/12/21/2469901/chuzhdi-grazhdani-zadarzhani-na-mitnicheski-punkt-gyueshevo-za-kontrabanda-na-marihuana-ostavat-v-aresta.html", "text": "Състав Софийския апелативен съд е потвърдил мерки за неотклонение „задържане под стража“ за Елвис Ш. от Косово и Севки К. от Сърбия, обвинени за незаконно пренасяне през границата на страната на високорискови наркотични вещества – престъпление по чл. 242, ал.2, предл.1, във вр.с чл. 20, ал.2 от НК. Това съобщиха от пресцентъра на Апелативна прокуратура – София.\r\nДвамата чужденци са били задържани на 13 декември след проверка на лек автомобил „Ситроен“, извършена от служителите на Митнически пункт Гюешево. Мъжете се предвижвали от Македония към България, като колата била управлявана от Елвис Ш.\r\nПод предните седалки, в облегалките на задните седалки и в резервната гума, митническите служители открили 84 пакета с жълто-зелена тревиста маса, която при извършения полеви тест е реагирала на марихуана. Теглото на укритото наркотично вещество е 20.674 кг, на обща стойност 82 696 лева (определена съгласно приложение 1 към член единствен от ПМС № 23/29.01.1998 г. на МС).\r\nДосъдебното производство по случая се наблюдава от Окръжна прокуратура –Кюстендил.", "date": "2017.12.21", "title": "Чужди граждани, задържани на Митнически пункт Гюешево за контрабанда на марихуана, остават в ареста"}
{"url": "http://www.focus-news.net/news/2017/12/21/2469902/afp-shveytsariya-veche-razpologa-sas-svoy-humanitaren-ofis-v-damask.html", "text": "Швейцария вече разполога със свой хуманитарен офис в сирийската столица Дамаск, който има за цел да подобри осигуряването на хуманитарна помощ и проследяването на ситуацията в страната, съобщава AFP, като се позовава на дадена в четвъртък информация от страна на швейцарското правителство.  \r\nТова е седмата западноевропейска държава, която подема такава инициатива, припомня агенцията. Новият офис работи вече от няколко седмици, като към момента в него служи само един човек. \r\n„Най-после имаме свои очи и уши в Дамаск“, заяви Мануел Беслер, който отговаря за швейцарската хуманитарна помощ в Сирия. : Цанко Цолов", "date": "2017.12.21", "title": "AFP: Швейцария вече разполога със свой хуманитарен офис в Дамаск"}
{"url": "http://www.focus-news.net/news/2017/12/21/2469903/varna-oblastnoto-patno-upravlenie-i-druzhestvata-otgovaryashti-za-zimnoto-poddarzhane-na-republikanskite-patishta-vav-oblastta-rabotyat-na-24-chasov-rezhim.html", "text": "Областното пътно управление и дружествата, отговарящи за зимното поддържане на републиканските пътища във Варненска област, работят на 24-часов режим и внимателно следят метеорологичните прогнози. Това съобщиха за Радио „Фокус“ – Варна от пресцентъра на Агенция „Пътна инфраструктура“ (АПИ). В готовност са 126 машини, а по опорните пунктове са осигурени 800 тона пясък, 2377 тона сол и 1707 тона химически вещества.\r\nАгенция „Пътна инфраструктура“ препоръчва на шофьорите, на които им предстои пътуване, да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.\r\nМарияна ВАЛЕНТИНОВА", "date": "2017.12.21", "title": "Варна: Областното пътно управление и дружествата, отговарящи за зимното поддържане на републиканските пътища във областта, работят на 24-часов режим"}
{"url": "http://www.focus-news.net/news/2017/12/21/2469904/tsvetan-tsvetanov-gerb-sazdade-se-useshtaneto-za-masovo-podslushvane-zasedanieto-s-boyko-rashkov-e-s-tsel-da-se-izbegne-narushavaneto-na-choveshkite-prava.html", "text": "В публичното пространство се създаде усещането за масово подслушване. Това каза председателят на ПГ на ГЕРБ Цветан Цветанов на съвместно заседание на парламентарните комисии за контрол над службите за сигурност и по вътрешна сигурност и обществен ред, предаде репортер на Агенция „Фокус“. „Днешното заседание е с една единствена цел - да можем да запознаем обществеността чрез медиите за всичко, което можем да предприемем в законодателен план, за да подобрим работата си, да бъдем максимално прозрачни и да избегнем всякакви възможности за нарушаване на човешките права“, заяви той. „Няма ПГ или депутат, който да е с друго мислене в тази посока. Убеден съм, че и българските институции работят по този начин“, посочи Цветан Цветанов. „Г-н Рашков, понеже казахте, че никога не сте използвали термина „масово подслушване“ и никога не сте казвали за такива неща си направих труда да проверя какво е излизало в медиите. Цитирам дословно заглавие от една медия: „Бойко Рашков информира парламента за хиляди нарушения на СРС“, се обърна той към председателя на Бюрото Бойко Рашков. „Ето затова смятам, че трябва да бъдем много внимателни с начина, по който водим дискусия. Не всеки е добронамерен за това да правим законодателни промени, които да оптимизират процедурите. Някои търсят да противопоставят институциите и Бюрото“, каза още Цветан Цветанов.\r\nВ отговор Бойко Рашков коментира: „Не мога да командвам телевизиите да правят един или друг анонс, ако можех щях да ги изкомандвам, но не мога. След анонса проследих какво стана в другите медии“. „Помислих, че съм допуснал грешка. Прослушах и не установих такова нещо“, заяви той. „Не става дума за хиляди нарушения, защото самите лица, които се наблюдават са сведени до 3 хиляди“, каза още председателят на Бюрото. \r\nБиляна ИВАНОВА", "date": "2017.12.21", "title": "Цветан Цветанов, ГЕРБ: Създаде се усещането за масово подслушване, заседанието с Бойко Рашков е с цел да се избегне нарушаването на човешките права"}
{"url": "http://www.focus-news.net/news/2017/12/21/2469905/afp-amerikanskiyat-ministar-na-otbranata-poseti-voennata-baza-v-guantanamo.html", "text": "Американският министър на отбраната Джеймс Матис посети военната база на САЩ, разположена в Гуантанамо, съобщава AFP, като се позовава на информация от Пентагона. Матис е първият министър на отбраната за последните 16 години, който посещава Гуантанамо. \r\nВизитата е направена в сряда вечерта, като Матис е поздравил тамошните военослужещи за предстоящите коледни и новогодишни празници. Лидерът на Пентагона не е посетил затворническата част на базата, известна със строгия си режим, където присъдите си излежават главно терористи, сред които и арестувани за участие в атенатата от 11 септември 2001 година.  : Цанко Цолов", "date": "2017.12.21", "title": "AFP: Американският министър на отбраната посети военната база в Гуантанамо"}
{"url": "http://www.focus-news.net/news/2017/12/21/2469906/akademichniyat-savet-prie-dokumentite-za-kandidatstudentskata-kampaniya-na-su-sv-kliment-ohridski-prez-2018-g.html", "text": "Академичният съвет прие документите за кандидатстудентската кампания на СУ „Св. Климент Охридски” през 2018 г., съобщиха от пресцентъра на висшето учебно заведение. Приемът на заявления за явяване на изпити за първата и втората кандидатстудентска сесия започва на 19 февруари 2018 г.   \r\nНа заседание на Академичния съвет на Софийския университет „Св. Климент Охридски”, проведено на 20 декември, бяха приети документите за кандидатстудентската кампания през 2018 г. - Правилник, график за провеждане на двете кандидатстудентски сесии и балообразуването за специалностите в Алма матер. \r\n  Приемът на заявления за явяване на изпити за първата и втората кандидатстудентска сесия започва на 19 февруари 2018 г. Крайният срок е 9 март 2018 г. за първата кандидатстудентска сесия и 18 май 2018 г. за втората кандидатстудентска сесия. Таксата за явяване на изпит е 30 лв.   \r\nПървата изпитна сесия ще се проведе в неделните дни в периода 18 март - 22 април 2018 г., а втората - в съботните и неделните дни от 27 май до 24 юни 2018 г.   \r\nКандидат-студентите отново ще имат възможност да подадат документи онлайн, на място в Софийския университет или в бюрата на фирмите в страната. Зрелостниците могат да заплатят и таксите за явяване на изпит и за участие в класирането онлайн, в случай че регистрирането им е изцяло чрез онлайн системата за кандидатстудентската кампания.   \r\nЗа поредна година документите за класиране ще се приемат онлайн, а записите ще бъдат валидирани в периода 18 - 30 юни 2018 г. в Ректората на Софийския университет, както и в офисите на бюрата в страната до 29 юни 2018 г.   \r\nНа 10 юли 2018 г. ще бъде обявен първият етап на класирането на кандидат-студентите. Класираните кандидат-студенти ще имат възможност от 11 юли до 13 юли включително да се запишат в специалността, в която са класирани, като не участват в следващите етапи; да депозират оригинала на дипломата за средно образование и да попълнят декларация за участие в следващите етапи на класиране за по-предна желана специалност; да не потвърдят или да не се запишат – в тези случаи отпадат от всички класирания и губят придобитите студентски права. Незаетите от тях места се попълват на следващото класиране. Класираните по първа желана специалност кандидати трябва да се запишат на този етап от класирането без право на потвърждаване или изчакване края на класиранията. Некласираните от този етап кандидати не подават декларация за участие в класирането и не депозират диплома за средно образование, тъй като участват автоматично в следващия етап на класирането. \r\n  На 17 юли 2018 г. ще бъде обявен вторият етап на класирането. В него участват потвърдилите от първия етап кандидати, за които е възможно прекласиране в по-предна желана специалност, посочена в състезателния картон, както и некласираните кандидат-студенти. Потвърждаването или записването на класиралите се от втория етап кандидати се извършва от 18 до 20 юли 2018 г. включително. Непотвърдилите от второто класиране кандидати губят правото си за участие в третото класиране. \r\n  Третият етап на класирането ще бъде обявен на 24 юли 2018 г. Срокът за записване е от 25 до 27 юли 2018 г. Резултатите от това класиране са окончателни.   \r\nЗа пета поредна година в Стопанския факултет на Софийския университет международно признати сертификати за ниво на езика В 2 според Общата европейска референтна рамка за езици за владеене на английски, френски и немски език ще се приемат като условие за кандидатстване за специалностите „Икономика и финанси“ и „Стопанско управление“. С международно признати сертификати за владеене на английски ще се допускат до участие в класиране и кандидати за специалност „Хебраистика“. \r\n  Пет от общо 117 специалности не използват оценките от матурите вместо изпит. Това са регулираните специалности „Право“, „Медицина“ и „Фармация“ и две от специалностите във Факултета по журналистика и масова комуникация – „Журналистика“ и „Връзки с обществеността“.   \r\nОсем са новите бакалавърски програми за учебната 2017/2018 година на Софийския университет: „Учител по природни науки в основна степен на образование“, „Философия“ на английски език, „Комуникационен мениджмънт“, „Компютърно инженерство“, „Публични информационни системи“, „История и чужд език“ (английски или френски език), „География и английски език“ и „Африканистика“ на английски език.      \r\nДо края на януари 2018 г. ще бъде издаден Справочник за кандидат-студентите. В края на февруари следващата година ще стартира участието на Софийския университет „Св. Климент Охридски“ в кандидатстудентските борси в страната.  Специалност „Учител по природни науки в основна степен на образование“ \r\n  Основната цел на специалността е подготовка на учители по предметите „Човекът и природата“, „Физика и астрономия“, „Химия и опазване на околната среда“, „Биология и здравно образование“ в българските училища. Студентите получават базисно образование по физика, химия и биология и по дисциплини, свързани с педагогиката и психологията.   \r\nКандидатстването е по избор с изпит или матура по физика/физика и астрономия; математика І или ІІ/ математика; химия/химия и опазване на околната среда или биология/биология и здравно образование. Специалност „Философия“ на английски език   \r\nСпециалността ще подготвя специалисти, изследователи и преподаватели в областта на философията и в сфери, свързани с икономиката на знанието в държавния и неправителствен сектор. \r\n  Кандидатстването за бакалавърската програма е по избор с изпит по: философия и социални науки; български език и литература; история на България; английски език; немски език; френски език; испански език; италиански език; руски език; математика І; математика ІІ или с матура по: философски цикъл или чужд език. Специалност „Комуникационен мениджмънт“ \r\n  Специалността дава знания и умения в областта на комуникациите – журналистиката, аудиовизия, медии, стопанските науки – финансиране и управление на организациите, създаващи информационно и медийно съдържание, юридическите науки – авторски права, правото на достъп до информация, административни и търговски отношения в областта на медиите и комуникациите, обществени комуникации и информационни науки – създаване и разпространяване на информация чрез различни канали.   \r\nКандидат-студентите ще могат да избират да се явят на изпит по български език и литература; английски език; немски език; френски език; испански език; италиански език; руски език; математика или да кандидатстват с оценката от държавен зрелостен изпит по тези предмети. Специалност „Компютърно инженерство“   \r\nСпециалността е насочена към проектиране, конструиране, производство, използване и поддръжка на софтуерните и хардуерните компоненти на компютърните системи и компютърно-управляемата апаратура. Студентите ще получат солидна обща подготовка в областта на приложната математика, природните науки, електронното инженерство и програмирането, съчетана със специализирани знания в областта на хардуера, компютърни архитектури, компютърни мрежи, сензори, микроконтролери и др. \r\nКандидат-студентите ще могат да избират да се явят на изпит по физика, математика I или математика II или химия или да кандидатстват с оценка от държавни зрелостни изпити по физика и астрономия, математика или химия и опазване на околната среда. Специалност „Публични информационни науки“  \r\nСпециалността предлага знания за методите на подбор, придобиване, организиране и архивиране на информацията, за процесите, които протичат в информационните системи и инфраструктура и  за процесите по стандартизация и осигуряване на функционална съвместимост между елементите на информационните системи. Студентите ще усвоят технологии за създаване, класифициране, съхраняване и разпространяване на информацията, както за дигитализация и виртуализация на обекти на различни информационни системи и умения за организиране и управление на информация в различни области на знанието.   \r\nКандидат-студентите ще могат да избират да се явят на изпит по философия и социални науки; български език и литература; история на България; английски език; немски език; френски език; испански език; италиански език; математика І; математика ІІ или география или да кандидатстват с оценка от държавен зрелостен изпит по философски цикъл; български език и литература; история и цивилизация; английски език; немски език; френски език; испански език; италиански език; руски език; математика; география и икономика; физика и астрономия; химия и опазване на околната среда или биология и здравно образование.   Специалност „История и чужд език“ \r\n  Специалността предлага фундаментални знания в областта на историческата наука и филологията и в усвояването на чужд език и методиката на преподаване на история и чужд език в средното училище. Учебният план включва теоретична и практическа подготовка по основни исторически, филологически и педагогически дисциплини. \r\nКандидат-студентите ще могат да избират да се явят на изпити по история на България и английски или френски език; да се явят на изпити по история на България и да кандидатстват с оценката си от матура по английски или френски език; да кандидатстват с оценката си от матура по история на България и български език и литература и да положат изпит по английски или френски език или да кандидатстват с оценки от матура по английски или френски език.   Специалност „География и английски език“ \r\n  Основната цел на обучението е подготовката на висококвалифицирани педагогически специалисти по география и английски език. Студентите ще придобият фундаментални знания в областта на географската наука и филологията и методиката на преподаване на география и английски език в основното и средното училище. Учебният план включва теоретична и практическа подготовка по основни географски, филологически и педагогически дисциплини и задължителни специализирани практики. \r\n  Кандидат-студентите ще могат да избират да се явят на изпит по география или английски език или да кандидатстват с оценката от държавен зрелостен изпит по география и икономика или английски език. Специалност „Африканистика“ на английски език   \r\nОбучението в специалността е ориентирано към широка общообразователна подготовка по базисни лингвистични, литературоведски и културологични дисциплини, които ще се преподават на английски език. Специалността ще бъде първата в България, която предлага пълен цикъл на обучение на и по английски като първи чужд език и френски или португалски като втори чужд език. Студентите ще получат задълбочена специализирана подготовка в областта на африканските литератури, култури, лингвистика, превод. Специалността предлага и изучаване на четири африкански езика.  \r\nКандидат-студентите ще могат да избират да се явят на изпит по английски език или да кандидатстват с оценката от държавен зрелостен изпит по английски език.", "date": "2017.12.21", "title": "Академичният съвет прие документите за кандидатстудентската кампания на СУ „Св. Климент Охридски” през 2018 г."}
{"url": "http://www.focus-news.net/news/2017/12/21/2469907/georgi-georgiev-obshtina-petrich-petrich-se-slavi-kato-sporten-grad-zatova-aktsentirame-mnogo-varhu-razvitieto-na-tozi-resor-podpomagayki-nad-42-sportni-kluba.html", "text": "Петрич се слави като спортен град, затова акцентираме много върху развитието на този ресор, подпомагайки всички над 42 спортни клуба. Това каза за Радио „Фокус“ – Пирин Георги Георгиев, експерт в направление „Спорт“ в Община Петрич. По думите му цялата общинска администрация се старае всяка година да надгражда нещата, които вече са били постигнати. \r\n„За нас спортът е един от основните приоритети. Петрич е един от малкото градове в България с положителен прираст, като имаме много деца и подрастващи. Това е и една от основните причини да наблягаме на този важен ресор в нашата работа“, каза още Георгиев. Той добави, че в Община Петрич традиционно най-силно развит е ханбалът, следван от борбата, футбола и много други спортове, в които тя е дала не малко спортисти на България, а и не само. \r\n„Всички те достойно ни прославят, но няма да цитирам имена, защото е много възможно да изпусна някой. Така че, традиционно сме силно в тези спортове. Искам да отбележа, че Община Петрич винаги е насреща и помага на спортните клубове, които са над 42 и са от всякакъв вид“, подчерта Георгиев.\r\nЛивия НИНОВА", "date": "2017.12.21", "title": "Георги Георгиев, Община Петрич: Петрич се слави като спортен град, затова акцентираме много върху развитието на този ресор, подпомагайки над 42 спортни клуба"}
{"url": "http://www.focus-news.net/news/2017/12/21/2469908/sofiya-obvinyaemite-za-grabezh-v-targovski-tsentar-v-zhk-lyulin-ostavat-v-aresta.html", "text": "Потвърдена е мярката за неотклонение „Задържане под стража“ на Стоян И. и Николай А., обвинени за грабеж, вещно укривателство и държане на наркотици с цел разпространение. Това съобщиха от пресцентъра на Апелативна прокуратура – София. На 11 декември двамата обвиняеми се качили със стълба на втори етаж и проникнали в офис, намиращ се в търговски център в жк. „Люлин“. За да не бъдат разпознати, криминално проявените мъже били маскирани по време на извършване на престъплението. След като заплашили пазача, те изхвърлили навън касата с намиращата се в нея парична сума в размер на 10 000 лева. \r\nС лек автомобил марка BMW, който се водел като откраднат, двамата се придвижили до подземен гараж в същия жилищния район и го укрили там. През цялото време обвиняемите не знаели, че били следени от полицейските служители, които след извършената операция са ги задържали, като към онзи момент металната каса била в автомобила, но празна. \r\nВ хода на образуваното досъдебно производство били извършени няколко експертизи, които установили наличие на ДНК на Стоян И. на място в офиса и трасологична следа от подметката на обувка на Николай А. \r\n         При претърсване в обитаваните от тях домове са били намерени множество вещи, заявени като откраднати от различни граждани. \r\n         Към настоящия момент е направен оглед на веществените доказателства и са разпитани свидетели за установяване принадлежността на вещите. \r\n         В днешното съдебно заседание състав на Апелативен съд - София прие доводите на прокурора от Софийската апелативна прокуратура, че е налице обосновано предположение, че обвиняемите са извършителите на престъпленията и съществува реална опасност от извършване на друго престъпление.", "date": "2017.12.21", "title": "София: Обвиняемите за грабеж в търговски център в жк. „Люлин“ остават в ареста"}
{"url": "http://www.focus-news.net/news/2017/12/21/2469909/reuters-zhertvite-na-pozhara-v-yuzhnokoreyskiya-grad-teisen-dostignaha-29-dushi.html", "text": "Жертвите от пожара, обхванал в четвъртък осеметажна сграда в южнокорейския град Теисен, достигнаха до 29 души, съобщава Reuters. \r\nВластите се потвърдили подозренията си, че огънят е започнал от кола, паркирана на подземния паркинг на сградата. Според пожарната служба, 16 души от загиналите са намерени в разположената в сградата сауна, като те най-вероятно са починали от задушаване. Други 13 тела, намерени във фитнес центъра и останалите помещения, са неразпознаваеми заради причинени от пожара изгаряния. \r\nОчаква се броят на загиналите да се увеличи, тъй като пожарникарите все още претърсват сградата. Изясняват се причините за пожара. : Цанко Цолов", "date": "2017.12.21", "title": "Reuters: Жертвите на пожара в южнокорейския град Теисен достигнаха 29 души"}
{"url": "http://www.focus-news.net/news/2017/12/21/2469910/nedyalko-slavov-oblast-smolyan-shte-e-parva-po-realizatsiya-na-sredstva-po-op-razvitie-na-selskite-rayoni.html", "text": "Смолянска област е сред първите в страна по размер на получените целеви средства с постановление на Министерски съвет, с които се финансират общински проекти. Първа ще е и по реализация на средствата за ОП „Развитие на селските райони“. Това заяви по време на заключителната си пресконференция за 2017 г. областният управител на Смолян Недялко Славов, предаде репортер на Радио „Фокус“ – Смолян. По думите му, голяма част от кметовете вече са подписали първите си договори и наред с програмата „Региони в растеж“ и „Околна среда“ през 2018 г. се очаква да бъде изключително силна по проекти за подобрените на инфраструктурата, като нови пътища, улици училища, водоснабдителни системи и др.\r\nСлавов отбеляза, че с общините в областта търсят решения на конкретни проблеми, стремейки се да скъсяват дистанцията между местните власти и съответните министерства. „Основните добри резултати и приоритети, за които ще работим през следващата година са в инфраструктурата – много инвестиции в пътища, водоснабдителни системи, които са с необратимо финансиране и са на различен етап от реализацията“, допълни Славов. Той посочи, че основният лот, който трябва да се реализира е рехабилитацията на още 63 км от пътя Смолян – Девин – Михалково – Кричим и в двете области и допълни, че текат обществените поръчки и се очаква избор на изпълнител през следващите седмици. Като друг приоритет за 2018 г. е обходът на Рудозем, реализацията на граничния пункт край Рудозем. Предстоят сериозни инвестиции във водоснабдителната инфраструктура – въвеждането в експлоатация на язовир „Пловдивци“ и реализацията на редица други инвестиции.\r\nОбластният управител отчете направеното през 2017 г. и приоритетите за следващата година на областната администрация и в сферите на сигурността на гражданите, пътната безопасност, образованието, културата, понижаване на безработицата, земеделието, горското стопанство, екологията, социалната политика, здравеопазването и други.\r\nНели ГЕРГЬОВСКА", "date": "2017.12.21", "title": "Недялко Славов: Област Смолян ще е първа по реализация на средства по ОП „Развитие на селските райони“"}
{"url": "http://www.focus-news.net/news/2017/12/21/2469911/glavna-direktsiya-granichna-politsiya-shte-otbelezhi-profesionalen-si-praznik-na-22-dekemvri.html", "text": "Главна дирекция „Гранична полиция“ ще отбележи професионален си празник на 22 декември, съобщиха от пресцентъра на МВР. Навършват се 130 години от създаването на структура за охрана на границата в следосвобожденска България, когато Народното събрание приема първия Закон за пограничната стража. \r\nПо този повод ще бъдат положени венци пред Паметника на загиналите при изпълнение на служебния си дълг полицаи. На церемонията ще се състои в 09.00 часа пред Паметника в градинката на църквата „Св. Седмочисленици”, където ще присъства политическото и професионалното ръководството на МВР.", "date": "2017.12.21", "title": "Главна дирекция „Гранична полиция“ ще отбележи професионален си празник на 22 декември"}
{"url": "http://www.focus-news.net/news/2017/12/21/2469912/blagoevgrad-obshtinski-savet-bansko-prie-nova-naredba-za-reda-za-pridobivane-upravlenie-i-razporezhdane-s-obshtinskoto-imushtestvo.html", "text": "На своето последно за годината заседание, Общински съвет Банско прие нова наредба за реда за придобиване, управление и разпореждане с общинското имущество. Това съобщиха от пресцентъра на Общината. С новата разпоредба се прецизират текстовете, касаещи разпореждане с общинско имущество и привеждането им в съответствие със Закона за общинска собственост, като освен това се уреждат обществени отношения, които досега не са били предмет на съществуващата Наредба.\r\nВ съответствие с изискванията на Закона за управление на отпадъците и Закона за местните данъци и такси, бе одобрена План-сметката за необходимите разходи за осъществяване на трите вида услуги: сметосъбиране и сметоизвозване, обезвреждането им в депо за битови отпадъци, както и поддържане чистотата на териториите за обществено ползване във всички населени места в общината.\r\nСъветниците гласуваха също Годишната програма за развитие на читалищната дейност в общината. Пет читалища на нейна територия имат задачата да развиват културната идентичност чрез заложените дейности. Най-голямото сред тях, читалище „Никола Вапцаров“, е модерен културен център с богата материално-техническа база, отговаряща на всички съвременни изисквания. Като такъв помага в организацията и дава сцена на големи културни събития, организирани от община Банско като – Международен балетен фестивал, Международен джаз фестивал, Летни театрални празници „На публиката с любов“, Международен фестивал на планинарското кино, фестивал на изкуствата „Утринна звезда“, конкурси за красота, изложения и други събития.\r\nПодпомогнато бе участието на силният местен клуб по таекоун-до, във връзка с участието му в открития турнир в Гърция – „Кралят на таекуон-дото”, който се проведе на 16 и 174 декември. „Таекуон-до Клуб Хоук – Банско” получи финансова подкрепа от 2000 лева, а в замяна малките състезатели завоюваха цели пет медала.\r\nСъветниците подпомогнаха също лечението на своя съгражданин Костадин Глушков, който претърпя бъбречна трансплантация през миналата година. За продължаване на скъпо струващите процедури, му бяха отпуснати 3000 лева.", "date": "2017.12.21", "title": "Благоевград: Общински съвет-Банско прие нова наредба за реда за придобиване, управление и разпореждане с общинското имущество"}
{"url": "http://www.focus-news.net/news/2017/12/21/2469913/vratsa-godina-i-dva-mesetsa-zatvor-poluchi-uchastnik-v-telefonni-izmami-po-sporazumenie-s-rayonna-prokuratura-byala-slatina.html", "text": "Съдът е одобрил споразумение, сключено между Районна прокуратура – Бяла Слатина и защитата на подсъдимия А. Градинарски от село Малорад, обвинен за участие в телефонни измами на две жени, на които била причинена имотна вреда в общ размер на 2 395,55 лева. Това съобщиха от пресцентъра на Апелативна прокуратура – София. Подсъдимият Градинарски действал като помагач с неустановено по делото лице, който се представял като „служител на полицията“ и по този начин успявал да въведе и да поддържа заблуждение у различни граждани. \r\n         Престъпленията били извършени на 17 февруари в село Борован и на 10 март в град Бяла Слатина. Една от пострадалите дала на подсъдимия 430 лева и пет златни монети на стойност 215.55 лева, убедена, че помага на полицията да залови телефонни измамници. Другата жена по същия начин била ощетена с парична сума в размер на 1 750 лева. \r\n         Градинарски се е признал за виновен и се е съгласил да изтърпи ефективно наказание „лишаване от свобода“ за срок от една година и два месеца при първоначален „общ“ режим.", "date": "2017.12.21", "title": "Враца: Година и два месеца затвор получи участник в телефонни измами, по споразумение с Районна прокуратура – Бяла Слатина"}
{"url": "http://www.focus-news.net/news/2017/12/21/2469914/varna-obshtinski-savetnitsi-ot-gerb-podkrepiha-blagotvoritelna-kauza-na-rayon-vladislav-varnenchik.html", "text": "Общинските съветници от ГЕРБ Марица Гърдева и Николай Георгиев подкрепиха благотворителна инициатива на варненския район „Владислав Варненчик”. Това съобщиха от пресцентъра на ПП ГЕРБ – Варна. В навечерието на Коледа бяха осигурени пакети с хранителни продукти – брашно, захар, сол, ориз, олио, леща, боб, макаронени изделия, зърнени закуски. Кметът на района Николай Костадинов, който организира акцията, лично се включи в раздаването на пакетите. Продукти за празничната трапеза получиха 300 възрастни и социално слаби хора от \"Владиславово\".\r\n„Със съдействието на местния бизнес и общински съветници успяхме да превърнем благотворителната акция в традиция, благодарение на която хората в нужда получават подкрепа”, коментира районният кмет Николай Костадинов, който е и ръководител на организацията на ПП ГЕРБ – Владиславово. Към неговите пожелания за здраве и благополучие се присъединиха и председателят на групата на ГЕРБ в Общинския съвет Марица Гърдева и Николай Георгиев, които също са част от районната структура на партията.\r\nПакети с хранителни продукти бяха осигурени и за двата пенсионерски клуба във Владиславово, за Кризисния център за жертви на насилие и трафик на хора, както и за четирите училища на територията на района, така че да бъдат подпомогнати ученици от семейства в неравностойно положение.", "date": "2017.12.21", "title": "Варна: Общински съветници от ГЕРБ подкрепиха благотворителна кауза на район „Владислав Варненчик”"}
{"url": "http://www.focus-news.net/news/2017/12/21/2469915/tereza-mey-rusiya-se-opitva-da-prevarne-informatsiyata-v-orazhie.html", "text": "Британският премиер Тереза Мей заяви в четвъртък, по време на посещението си в Полша, че Русия се опитва да превърне информацията в оръжие, съобщава Reuters. \r\nМинистър-председателят е на посещение във Варшава, където се очаква да подпише с Полша споразумение засягащо сферата на отбраната и сигурността. По нейните думи „съгласихме се да подсилим нашето сътрудничество за да противодействаме на руската дезинформационна кампания в региона“. Мей разкри притеснението на Лондон и Варшава от „опитите на Русия да превърне информация в оръжие“. \r\n„Кремъл се опитва да подкопае международната базирана на правила система, няма да успее“, добави още премиерът. : Цанко Цолов", "date": "2017.12.21", "title": "Тереза Мей: Русия се опитва да превърне информацията в оръжие"}
{"url": "http://www.focus-news.net/news/2017/12/21/2469916/veliko-tarnovo-dogovor-za-satrudnichestvo-sklyuchi-stopanska-akademiya-dimitar-a-tsenov-s-altayskiya-biznes-kolezh-v-rusiya.html", "text": "С пореден договор за сътрудничество с чуждестранна образователна институция, Стопанска академия „Димитър А. Ценов” приключва настоящата календарна година, съобщиха от пресцентъра на висшето учебно заведение. Ректорът на свищовското висше училище доц. д-р Иван Марчевски посрещна на работна визита директора на Алтайски бизнес-колеж в руския град Барнаул Наталия Акарачкина. Сред сходните направленията, по които обучават студенти Стопанска академия и Алтайския бизнес-колеж, са търговия и финанси. Двамата ръководители парафираха договор за сътрудничество, който предвижда съвместно обучение и обмен на студенти, учебни и научни материали. \r\nВ рамките на работната среща бе конкретизирана и първата реална стъпка по подписания договор. През м. юни 2018 г. в Стопанска академия ще се проведе 10 дневно лятно училище за студенти от Алтайския бизнес-колеж. Преподаватели от катедра „Търговски бизнес” на свищовската академия ще обучават гостуващите студенти в областта на търговията. В рамките на лятното училище ще бъдат организирани и три учебни посещения в големи търговски вериги, партньори на Стопанска академия.", "date": "2017.12.21", "title": "Велико Търново: Договор за сътрудничество сключи Стопанска академия „Димитър А. Ценов” с Алтайския бизнес-колеж в Русия"}
{"url": "http://www.focus-news.net/news/2017/12/21/2469917/glavniyat-prokuror-sotir-tsatsarov-ne-sam-zabranil-dostapa-na-byuroto-za-kontrol-na-srs-do-veshtestveni-dokazatelstveni-sredstva.html", "text": "Не съм забранил достъпа на Бюрото до веществени доказателствени средства, възпроизвел съм разпоредба на чл.198 от НПК. Ако бъде променена, ще издам указание в съответствие с нея. Това каза главният прокурор Сотир Цацаров на съвместно заседание на парламентарните комисии за контрол над службите за сигурност и по вътрешна сигурност и обществен ред, предаде репортер на Агенция „Фокус“. „Да се спекулира, че главният прокурор е блокирал достъпа на Бюрото до веществени доказателствени средства и така му е попречил е меко казано неистина“, заяви той. „Изключително силно в публичното пространство от Бойко Рашков бе посочено, че Прокуратурата блокира работата на Бюрото или както бе казано от телевизионния екран, че от главния прокурор е забранен достъпа на Бюрото до веществени доказателства“, изтъкна Сотир Цацаров. „Изключително съм радостен, че днес г-н Рашков се поправи и разбра, че това е указание, макар че каза, че е указание с характер на заповед“, коментира той. „Това указание беше раздадено на всички членове на комисиите. Това е единствения начин да се разбере за какво става дума. Мисля, че то е достъпно и за медиите“, обясни главният прокурор. „Нито веднъж до последните изказвания на Бойко Рашков в Народното събрание, особено пред медиите, не стана дума, че това указание пречи на членовете на Бюрото да работят“, заяви Сотир Цацаров. „Любопитно е, че тезата, че указанието пречи съвпада със споровете в пленарна зала“, каза още той.\r\nБиляна ИВАНОВА", "date": "2017.12.21", "title": "Главният прокурор Сотир Цацаров: Не съм забранил достъпа на Бюрото за контрол на СРС до веществени доказателствени средства"}
{"url": "http://www.focus-news.net/news/2017/12/21/2469918/smolyan-za-poreden-pat-obshtinskiyat-savet-othvarli-poemaneto-na-vremenen-bezlihven-zaem-ot-darzhavata-v-razmer-na-3-950-000-leva.html", "text": "За пореден път Общински съвет – Смолян отхвърли предложението за поемане на временен безлихвен заем от Централния бюджет на Република България в размер на 3 950 000 лв. с цел погасяване на съществуващ дълг на Община Смолян, предаде репортер на Радио „Фокус“ – Смолян. След продължителни дебати, общинските съветници отхвърлиха предложението с 14 гласа „за“, 2 „против“ и 8 „въздържал се“.\r\n„Фокус“ припомня, че от първи декември Община Смолян и по този кредит с изменението на Закона за публични финанси от 3 ноември дължи лихва както е за всички видове държавни вземания. Съгласно чл. 106 от Закона за публични финанси министърът има право и може да спре трансферите, които са предвидени в Закона за бюджета на Република България относно зимно поддържане, капиталови разходи и тъй наречената обща изравнителна субсидия. Тя представлява субсидията, която подпомага дейността на общината за социална сфера, образование, зимно поддържане, за да се допълват нещата по европейски програми и проекти. Това каза преди дни в интервю за Радио „Фокус“ – Смолян зам.-кметът Венера Аръчкова в отговор на въпрос за това какво ще се случи, ако Общински съвет – Смолян отново не даде съгласие за поемане на безлихвен заем от държавата. „Съгласно това изменение от 2018 г, тези трансфери по закона са различни видове суми за около 2 млн. лв. и ние няма да ги получим. Това означава, че няма да имаме средства за зимно поддържане, няма да имаме обща изравнителна субсидия и средства за капиталови разходи. Когато няма тези средства това ще е затруднение за общинската администрация“, каза още Аръчкова.\r\nНели ГЕРГЬОВСКА", "date": "2017.12.21", "title": "Смолян: За пореден път Общинският съвет отхвърли поемането на временен безлихвен заем от държавата в размер на 3 950 000 лева"}
{"url": "http://www.focus-news.net/news/2017/12/21/2469919/glavniyat-prokuror-sotir-tsatsarov-molya-da-ne-se-zhivee-sas-samochuvstvieto-che-na-signalite-na-predsedatelya-na-byuroto-tryabva-da-reagiram-az-zakonat-ne-e-takav.html", "text": "Моля, да не се живее със самочувствието, че на сигналите на председателя на Бюрото трябва да реагира главният прокурор. Законът не е такъв. Това каза главният прокурор Сотир Цацаров на съвместно заседание на парламентарните комисии за контрол над службите за сигурност и по вътрешна сигурност и обществен ред, предаде репортер на Агенция „Фокус“. „Всеки сигнал отива в компетентната прокуратура и тя се произнася с постановление“, заяви той. „На сигналите е отговорено, но не от главния прокурор, защото такъв е законът, нищо че Бойко Рашков винаги ги изпраща до мен“, обясни Сотир Цацаров. „От телевизионния екран бе направена спекулата, че едва ли не веществени доказателствени средства, които документират разговори на лидер на парламентарно представена партия са изтекли в интернет и техният източник е Прокуратурата“, посочи главният прокурор. „Въпросното досъдебно производство е прекратено. Всички класифицирани материали са били декласифицирани и изпратени в Народното събрание, в парламентарна анкетна комисия. Тези материали са явни, престояли са в Народното събрание, поне година. Когато бъде обвинявана институцията, която ръководя, моля да се работи с факти“, каза още главният прокурор.\r\nБиляна ИВАНОВА", "date": "2017.12.21", "title": "Главният прокурор Сотир Цацаров: Моля, да не се живее със самочувствието, че на сигналите на председателя на Бюрото трябва да реагирам аз - законът не е такъв"}
{"url": "http://www.focus-news.net/news/2017/12/21/2469920/veliko-tarnovo-debatite-po-izmeneniyata-v-naredbata-za-mestni-danatsi-i-tseni-na-uslugite-predizvika-burni-debati-v-obshtinskiya-savet.html", "text": "Изменения в Наредбата за определяне на администриране на местни данъци и цени на услугите на територията на община Велико Търново предизвикаха бурни дебати сред общинските съветници, предаде репортер на Радио „Фокус“ – Велико Търново. Те трябваше да гласуват промени в текстовете на Наредбата заради изменение на Закона за местните данъци и такси. Председателят на Комисията по нормативно-правна уредба и обществен ред Гергана Евтимова предложи по отношение на паркирането текстът да се промени, като се има предвид не „такса”, а „цена на услугата”. Председателят на Общински съвет Венцислав Спирдонов отбеляза, че в момента има заведено дело за обжалване на тези такси и цени. Той направи предложение засега да се гласуват конкретните изменения, а в срок от три месеца зам.-кметът Снежана Данева, той и председателите на заинтересованите комисии да прегледат изцяло наредбата, тъй като тя съдържа доста неточности. „По-добре да я разгледаме цялостно и дори да направим едно обществено обсъждане с гражданите, защото тя пряко ги интересува. Нека на този етап да приемем предложението на администрацията, а след три месеца да прегледаме цялостната Наредба“, предложи Спирдонов. \r\nПетко Тюфекчиев от групата на БСП заяви, че е против приемането на цена на паркиране на паркомясто за един месец. „Когато приемахме наредбата по същество за зони за платено паркиране, повикахме гражданите, които имат собствени жилища, да имат възможност да паркират. Вече шеста година този въпрос го разглеждаме „по-нататък“. В момента просто замазване нещата. Изцяло съм против приемане на член 72, буква „д“, ал.2 – „цена на паркиране за един месец на паркомясто на паркинг“. Отново правим смесване. Едното е цена за половин час и за 1 час. Попитах комисията кои са тези паркинги. Ами то такива паркинги няма. Отново приемаме един мъртъв текст. Оказва се, това са зоните за паркиране за хотелите и за банките, за никой друг не може. Никой не знае кой и как ги раздава. Изцяло предлагам да отпадне чл. 72, буква „д”, защото това пар екселанс е наем за 1 месец, а не цена за услуга. Трябва да има регламент кой може да иска такова паркомясто, ако въобще съществува, защото за мен най-важното е зоните за платено паркиране да бъдат краткосрочни”, посочи Тюфекчиев. Той заяви, че по време на заседание на Комисията по устройство на територията проблемът да бъде отложен. „Даже там малко по-далеч стигнаха колегите и казаха следващият Общински съвет да решава този проблем“, заяви той. Деян Хаджийски от групата на ГЕРБ опроверга казаното. „Защо говорите лъжи. На комисията по ТСУ присъстваха и други ленове, представители на администрацията. Кой от ГЕРБ е казал, че ще отложим темата за следващия мандат. Вярно е, че проблемът с паркирането е голям. Такава е структурата на града. Местата не стигат, колите са много. Предложихме да оставим засега нещата така, за да не стане катаклизъм“, заяви Хаджийски.\r\nСлед редица изказвания предложените изменения в Наредбата бяха приети.\r\nНадежда КРЪСТЕВА", "date": "2017.12.21", "title": "Велико Търново: Дебатите по измененията в Наредбата за местни данъци и цени на услугите предизвика бурни дебати в Общинския съвет"}
{"url": "http://www.focus-news.net/news/2017/12/21/2469921/kyustendil-prohodimi-pri-zimni-usloviya-sa-patishtata-v-oblastta-patnite-nastilki-na-povecheto-mesta-sa-suhi.html", "text": "Проходими при зимни условия са пътищата в област Кюстендил, пътните настилки на повечето места са сухи. Това съобщи за Радио „Фокус” – Кюстендил дежурният в Областно пътно управление – Кюстендил. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.12.21", "title": "Кюстендил: Проходими при зимни условия са пътищата в областта, пътните настилки на повечето места са сухи"}
{"url": "http://www.focus-news.net/news/2017/12/21/2469922/prezidentat-rumen-radev-institutsiite-tryabva-da-ubedyat-mladite-hora-che-uspehat-mozhe-da-se-postigne-s-trud-i-bez-koruptsiya.html", "text": "Институциите трябва да убедят младите хора, че успехът в България е възможен и може да се постигне с труд и без корупция. Това заяви президентът Румен Радев, който проведе днес среща в Гербовата зала на „Дондуков“ 2 със стажанти и студенти, които участваха в работата на екипа на президентската институция през 2017 г., съобщиха от прессекретариата на държания глава. Президентът призова младите хора да бъдат активна част от гражданското общество и да дадат своя личен принос за превръщането на страната ни в добро място за живот и работа.\r\n„Мислете глобално, но никога не забравяйте, че сте българи. Ваше е призванието да изградите справедливо, морално и достойно общество“, обърна се президентът към младите хора.\r\nОбщо 57 младежи участваха в стажантската програма на президентската институция през 2017 г.", "date": "2017.12.21", "title": "Президентът Румен Радев: Институциите трябва да убедят младите хора, че успехът може да се постигне с труд и без корупция"}
{"url": "http://www.focus-news.net/news/2017/12/21/2469923/haskovo-11-pochetni-grazhdani-prisastvaha-na-vtorata-po-roda-si-koledna-sreshta-s-kmeta-dobri-belivanov.html", "text": "Хасково става все по-красив, чист и привлекателен за живеене град, заявиха почетни граждани на града при срещата си с кмета Добри Беливанов, съобщиха от пресцентъра на Общината. 11 почетни граждани присъстваха на втората по рода си коледна среща с кмета на Хасково. Това са Пюзант Касабян, д-р Кирил Кокаличев, Али Мехмедов, Боян Боев, Снежана Гарабед, д-р Ирина Караманова, Красимир Захариев, Дойчо Кръстев, Господин Братанов, свещеноиконом Атоний Енев и Димо Костов. Те изразиха радостта си, че Хасково се споменава повече напоследък във връзка с постиженията на други почетни гражданин на града тенисиста Григор Димитров и футболния треньор Станимир Стоилов. Според тях в Хасково има културен живот на много добро ниво, те адмирираха възстановяването на Народния оркестър на общината, който е третият общински оркестър след Духовия и Камерния. \r\nПочетните граждани коментираха и проблема с липсата на квалифицирана работна ръка, те се обединиха около мнението, че държавата трябва да създаде законови условия образованите млади хора да остават в родината си. Те се интересуваха от проблема с урана в питейната вода. Кмета уточни, че вече се изграждат осем дублиращи кладенеца, предстои изграждането на два тръбопровода. Средствата за това са отпуснати целево от Министерски съвет. \r\nКметът Добри Беливанов направи кратък отчет за работата на Общината през 2017 година. Той каза, че Общината е стабилна финансово, към момента приходите превишават планираните, няма плащания които да не могат да се обслужат. Освен това вървят по план ремонтите на блокове по НПЕЕМЖ, напълно готови са 44 други 28 са в различен етап от ремонтните дейности. Днес бяха отворени ценовите оферти на 130 фирми кандидатстващи за ремонта на други 11 блока. Предстои обявяването на обществена поръчка за избор на изпълнител на ремонтите в още 12 жилищни сгради. Пред приключване е ремонта на осем сгради на детски градини по ОП „Региони в растеж“, по същата програма вече приключи ремонта на две училища. Повече от един милион лева са изразходвани за асфалтиране на общински пътища към селата, за близо милион лева са ремонтирани улици в града. През завършване е строителството на моста за село Любеново, който е бил замразен повече от 25 години. Почетните граждани одобриха идеята за изграждането на парк в парцела до ДНА. \r\nКметът Добри Беливанов пожела на почетните граждани весели празници и успешна 2018 година и им подари календар на общината и бутилка вино.", "date": "2017.12.21", "title": "Хасково: 11 почетни граждани присъстваха на втората по рода си коледна среща с кмета Добри Беливанов"}
{"url": "http://www.focus-news.net/news/2017/12/21/2469924/plovdiv-obshtinata-razraboti-proekt-za-podobryavane-kachestvoto-na-vazduha.html", "text": "Община Пловдив продължава да работи активно за подобряване чистотата на атмосферния въздух. Това заяви заместник-кметът Розалин Петков на пресконференция във връзка с изпълнението на проект „Разработване на „Програма за подобряване на качеството на атмосферния въздух на територията на Община Пловдив“ и План за действие към същата за периода 2018 – 2023 г.“, предаде репортер на Радио „Фокус“-Пловдив. Програмата вече е разработена. Дефинирани са източниците на замърсяването, като един от основните е битовият сектор. Превишение на фини прахови частици във въздуха се отчита от месец октомври до март. Причина за това е съчетанието на специфичните за Пловдив климатични условия и битовото отопление с твърдо гориво. В останалата част на годината състоянието на въздуха е в допустимите норми.\r\n„Отчитаме социалната поносимост на населението при въвеждането на строги и рестриктивни мерки както по отношение на битовото отопление, така и по отношение на старите автомобили. Мерките, които на този етап са залегнали в програмата, до голяма степен са свързани с предоставената възможност по оперативна програма „Околна среда“ за кандидатстване за намаляване на замърсяването от бита. Основно ще се финансира поставянето на филтри на комините и смяна на горивните съоръжения, но това трябва да стане с желанието и съдействието на всяко едно домакинство“, коментира главният експерт в Дирекция „Екология и управление на отпадъците“ на Община Пловдив Елена Найденова.\r\nПрез януари предстои проектът на Програмата да бъде публикуван в официалния сайт на общината и в продължение на месец всички заинтересовани лица могат да подадат в деловодството своите писмени становища и предложения, които ще бъдат разгледани от програмен съвет и ако се отчете, че са състоятелни, ще се направят корекции. След съгласувателни процедури с РИОСВ и Министерството на околната среда и водите окончателното решение за утвърждаване на проекта ще е на Общинския съвет. \r\n„Надяваме се в средата на 2018 г. програмата да влезе в сила, за да можем активно да подготвим бюджетни средства и да започнем да изпълняваме мерките, които зависят изцяло от администрацията на Община Пловдив. Разчитаме на съдействието на гражданите, защото общите усилия ще доведат до подобряване качеството на въздуха“, каза Елена Найденова.\r\nПроектът „Разработване на „Програма за подобряване на качеството на атмосферния въздух на територията на Община Пловдив“ и План за действие към същата за периода 2018 – 2023 г.“ е финансиран по Оперативна програма „Околна среда 2014 – 2020“. Общата стойност на проекта е 83 886,80 лв., от които 71 303,78 лв. от Кохезионния фонд и 12 583,02 лв. национално съфинансиране от държавния бюджет на Република България. Периодът на изпълнение е 15.05.2017 г. – 15.08.2018 г.\r\nЦветана ТОНЧЕВА", "date": "2017.12.21", "title": "Пловдив: Общината разработи проект за подобряване качеството на въздуха"}
{"url": "http://www.focus-news.net/news/2017/12/21/2469925/donka-mihaylova-kmet-na-troyan-ochakvahme-s-interes-programata-na-radio-fokus-koyato-ot-dnes-zvuchi-v-grada-i-regiona-na-chestota-895-mhz.html", "text": "Троян очаква с интерес програмата на Радио „Фокус”, която от днес звучи в града и региона на честота 89.5 MHz. Това каза за „Фокус” кметът на Общината Донка Михайлова. Тя коментира, че винаги е подкрепяла независимите медии, защото без тях гражданското общество и демокрацията са невъзможни. „Троянецът трудно се лъже и той сетивно открива свободните, независими медии”, коментира кметът. \r\nМихайлова съобщи, че Троян вече е започнал подготовката за отбелязването на 150-ата годишнина от обявяването му за град, въпреки че е селище, възникнало още през 1 век. „Рекламната кампания включва представяне на 150 причини, поради които жителите на страната, Европа и света могат да посетят 150-годишния град. Причините са интересни и непознати за хората, поднесени с типичното троянско чувство за хумор. Сред тях са троянската сливова ракия, манастирът, кулинарните изненади, забележителните културни институции: Музеят на художествените занаяти, Националното изложение, Галерията „Серякова къща”, носещи особен дух и атмосфера“, коментира Донка Михайлова. \r\nКметът на Троян допълни, че друга забележителност в околността е село Чифлик, в което има топъл минерален извор с 52-градусова вода. По думите ѝ населеното място присъства все повече на туристическата карта на България и привлича посетители. Михайлова уточни, че Чифлик е едно от малкото населени места на територията на общината, в което можеш да се разходиш в снега, да покараш ски на Беклемето (на 20 км от Чифлик), след което да поплуваш в горещите минерални басейни, а снегът да е само на ръка разстояние.", "date": "2017.12.21", "title": "Донка Михайлова, кмет на Троян: Очаквахме с интерес програмата на Радио „Фокус”, която от днес звучи в града и региона на честота 89.5 MHz"}
{"url": "http://www.focus-news.net/news/2017/12/21/2469926/sofiya-prekasnato-e-toplopodavaneto-v-nyakoi-chasti-na-grada-poradi-avarii.html", "text": "Прекъснато е топлоподаването в някои части на града поради аварии,\r\n съобщиха от пресцентъра на „Топлофикация София” ЕАД. Във връзка с отстраняване на аварии на топлопроводи е прекъснато топлоподаването към сградите в района на:\r\n•\tцентрална градска част между бул. „Граф Игнатиев”, бул. „П.Евтимий”, бул. „Фр. Нансен” и  бул.”Евлоги и Христо Георгиеви”;\r\n•\tкв. „Лозенец“ между бул. „Драган Цанков”, ул.„Митрополит Кирил Видински”, ул. „Борова гора”, ул. „Миджур”,  ул. „Крум Попов”, бул. „Черни връх” и бул. „Евлоги и Христо Георгиеви”.\r\nНезабавно е създадена необходимата организация и ще се работи до възстановяване на топлоснабдяването в рамките на законово определения 48 часов срок. \r\n„Топлофикация София” ЕАД уведомява, че поради пробив на главен топлопровод е прекъснато топлоподаването и към кварталите „Красно село“, „Гоце Делчев“, „Стрелбище“, „Мотописта“ и към част от кв. „Борово“ между ул. „Ястребец“, ул. „Солун“, ул. „Борово“ и ул. „Пирински проход“. Незабавно е създадена необходимата организация за работа като са осигурени тежки машини и резервни части. Авариралият участък от топлопреносната мрежа беше наблюдаван след пробива в началото на месец декември и беше установена значителна амортизация на тръбите, която е предпоставка за повишената аварийност в тази част от мрежата. По тази причина и с оглед да се избегнат последващи пробиви по същото трасе се налага да бъде подменен изцяло по-голям участък от авариралия топлопровод. Четири екипа на дружеството ще работят непрекъснато до възстановяване на топлоснабдяването в рамките на законово определения 48 часов срок.", "date": "2017.12.21", "title": "София: Прекъснато е топлоподаването в някои части на града поради аварии"}
{"url": "http://www.focus-news.net/news/2017/12/21/2469927/smolyan-prohodimi-pri-zimni-usloviya-i-obraboteni-protiv-zaledyavane-sa-patishtata-v-oblastta.html", "text": "Проходими при зимни условия са пътищата в област Смолян. Пътните настилки са обработени против заледяване, като няма въведени ограничения по проходите в областта, съобщиха за Радио „Фокус“ – Смолян от Областно пътно управление – Смолян. Времето е облачно, без валежи. През деня не са регистрирани инциденти по републиканските пътища в региона.\r\nДвижението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци.\r\nПътните настилки по улиците в град Смолян са заледени на места, но почистени и обработени. Автомобилният трафик е по-интензивен по централните улици и входно-изходните артерии на града.\r\nНели ГЕРГЬОВСКА", "date": "2017.12.21", "title": "Смолян: Проходими при зимни условия и обработени против заледяване са пътищата в областта"}
{"url": "http://www.focus-news.net/news/2017/12/21/2469928/afp-obshtoto-sabranie-na-oon-zapochna-zasedanieto-za-erusalim.html", "text": "Общото събрание на ООН започна заседанието си, на което трябва да бъде обсъдено решението на американския президент Доналд Тръмп да признае Ерусалим за столица на Израел, съобщава AFP. \r\n193-е държави-членки ще гласуват по проекторезолюция, която обявява Ерусалим за проблем между Израел и Палестинската автономия, който трябва да бъде решен посредством двустранни преговори и според която също така всяко решение относно статута на града трябва да бъде анулирано. \r\nПо-рано тази седмица САЩ наложиха вето върху решение на Съвета за сигурност на организацията, което смяташе да обяви за невалиди действията на Тръмп. Американският постоянен представител в ООН Ники Хейли заяви във вторник, че след заседанието то 21 декември, на САЩ „ще им бъдат лепнати някои неприятни определения“. : Цанко Цолов", "date": "2017.12.21", "title": "AFP: Общото събрание на ООН започна заседанието за Ерусалим"}
{"url": "http://www.focus-news.net/news/2017/12/21/2469929/blagoevgrad-suhi-sa-patishtata-na-povecheto-mesta-v-oblastta.html", "text": "Сухи са пътищата на повечето места в област Благоевград. Това съобщиха за Радио „Фокус“ – Пирин от Областно пътно управление – Благоевград. Навсякъде в областта пътищата са нормално проходими при зимни условия. Пътните настилки са почистени и обработени срещу заледяване. Към момента няма затворени пътища и нововъведени ограничения за движението на леки и товарни автомобили. Проходът „Предел“ е отворен. Няма регистрирани тежки пътни инциденти през деня, както и новообразували се свлачища или паднала скална и кална маса по пътните артерии в Областта. Трафикът по автомагистрала „Струма“ и главен път Е-79 в област Благоевград е интензивен.\r\nЛивия НИНОВА", "date": "2017.12.21", "title": "Благоевград: Сухи са пътищата на повечето места в областта"}
{"url": "http://www.focus-news.net/news/2017/12/21/2469930/toplofikatsiya-sofiya-ead-predvizhda-v-biznes-plana-si-za-2018-g-vnedryavane-na-integrirana-sistema-za-upravlenie-na-resursite.html", "text": "„Топлофикация София” ЕАД продължава и през 2018 г. реализацията на стартиралите мащабни инвестиционни проекти. Компанията предвижда в бизнес плана си за 2018 г. внедряване на интегрирана система за управление на ресурсите, а нов клиентски портал ще улесни обслужването на клиентите. това съобщиха от пресцентъра на „Топлофикация София” ЕАД.\r\nКомпанията представя днес своя бизнес план 2018 г. за одобрение от Столичния общински съвет.\r\n„Устойчивото развитие на „Топлофикация София” ЕАД и стремежът за предлагане на конкурентна услуга в дългосрочен план изискват да бъдем последователни при реализацията на набелязаните стратегически проекти, които обхващат период по-дълъг от 1 година. Затова и в бизнес плана за 2018 година е заложено да продължи изпълнението на приоритетите, целящи подобряване на финансово-икономическото и техническо състояние на компанията и обслужването на клиентите, като следваме добрите практики в отрасъла. Разчитаме, че в резултат от положените усилия, ще постигнем  пълноценно оползотворяване на потенциала на централизирано топлоснабдяване в град София и ще предоставяме все по-добра услуга на повече от 1,5 милиона столичани“, заяви Георги Беловски, изпълнителен директор на „Топлофикация София“ ЕАД. \r\nОсновните приоритети на компанията, заложени в предложения Бизнес план за 2018г. са съсредоточени в две основни направления - изпълнение на комплексни мерки, целящи подобряване обслужването на клиентите и реализация на проекти, обезпечаващи модернизацията на производствените процеси и системите за пренос на топлинна енергия.\r\nПрез 2017 г. „Топлофикация София“ ЕАД стартира реализацията на проект, който ще внесе качествени промени в управлението, като обедини в единен софтуер с интегрирана модулна структура разработките на бизнес идеите, финансово и управленското счетоводство, доставките, човешките ресурси, комуналните услуги и т.н Изпълнението на дейностите по планиране и осъществяване на цялостното решение ще се изпълнява в стриктно съответствие с методологията за внедряване на SAP системи, изградена съобразно най-добрите бизнес практики.\r\nВ изпълнение на комплексните мерки за подобряване обслужването на клиентите дружеството през 2018 г. ще активизира онлайн портал за самообслужване. \r\nПорталът ще предоставя широк набор от услуги, като на първия етап от развитие, потребителите ще могат да проследяват задълженията си към дружеството, включително детайлната история на плащанията си, информация за историята на потреблението в имота на клиента отделния и в сградата-етажна собственост, а също така известия за планови и аварийни ремонти, засягащи регистрираните имоти, както и други новини и интересни данни. Освен това клиентите ще имат възможност да подават сигнали за възникнали аварии, оплаквания към дружеството, заявления за ползване на различни услуги и да проследяват статуса на изпълнението им. \r\n„Порталът за самообслужване ще позволи на клиентите да взаимодействат много по-бързо и активно с дружеството, без да се налага посещение на офиси и чакане на опашки. Възможността за получаване на известия (нотификации) при аварийни и планови ремонти ще спомогне за своевременната информираност на клиентите в тези важни моменти Предлаганите услуги ще допринесат както за повишаване удовлетвореността на потребителите, така и за подобряване  събираемостта на вземанията. 80% от абонатите са лоялни към компанията и са заплатили задълженията си в срок.“, коментираха от дружеството. \r\nВ бизнес плана за 2018 г. „Топлофикация София“ ЕАД акцентира и върху проектите, целящи модернизацията на съществуващите производствени мощности и усъвършенстването на технологичните процеси. Дружеството ще продължи осъществяването на няколко амбициозни проекти, стартирали през 2017 г. и свързани с реконструкцията и модернизацията на енегрийни котли № 7 и 8 в ТЕЦ „София” и турбогенератори ТГ 3 и 4 в ТЕЦ „София Изток”, както и дейностите по проекта за изграждане на Инсталацията за комбинирано производство на енергия в София с оползотворяване на RDF отпадък. Чрез Инсталацията,  която ще се изгражда на площадка в ТЕЦ „София”, ще се оползотворява на 180 000 т/год. RDF и така ще  се осъществи диверсификация на горивната база, като като ще се редуцира с около 11 % използваният в дружеството природен газ. След внедряването на съоръжението ще бъдат спестявани по 150 000 т. CO2 ekv/год. Освен икономическите ползи за компанията от намаляване на разходите за гориво, инсталацията ще даде възможност и за решаване на част от екологичните проблеми на столичния град. Предвижда се  този проект да бъет финансово подпомогнат с европейски средства от  ОП „Околна среда”. \r\nСъщо така през следващата година ще продължи работата по изграждането на нова ко-генерираща инсталация с инсталирана мощност 10 MWt топлинна мощност и 10 MWe електрическа мощност във ВОЦ „Овча купел“ – 2, като този проект е съфинансиран от МФК „Козлодуй“. Инсталацията ще покрива изискванията за високоефективно екологично производство и в резултат от нейното внедряване ще бъдат спестени 4 300 т. CO2 ekv/ год.  \r\n„Модернизацията на съоръженията в топлоизточниците има за цел да бъдат изпълнени нормативните изисквания от Директива 2012/27/ЕС  за високоефективно комбинирано производство, да способства за спестяване на емисии CO2  и да подпомогне икономическата и финансова стабилизация на дружеството.”, коментираха експерти от „Топлофикация София” ЕАД.\r\nПрез 2018 година ще продължи внедряването на софтуерната програма “Termis” /втора фаза на проекта/, чрез който ще се постигне оптимизация на дейността по преноса на топлинна енергия. Termis ще получава данни в реално време от съществуващите SCADA системи, както и прогноза за климатичните условия. Това ще даде възможност за непрекъснато предвиждане на топлинния товар дори и по време на периоди с бързо променящи се или с екстремални климатични условия. Освен това са предвидени за изграждане и нови контролни точки, където ще се проследяват и измерват налягането и температурите на входа и изхода на абонатните станции, както и параметрите в някои от възловите участъци на топлопреносната мрежа. Данните ще се подават към софтуера Termis и ще осигурят необходимата информация за изготвянето на режимите на топлоснабдяване. Изпълнението на тези проекти ще даде възможност да се реализират икономични режими на топлоснабдяване, без това да бъде за сметка на топлинния комфорт на потребителите, да се редуцират  CO2 емисиите и да се намалят разходите за преноса на топлинна енергия.  \r\nС цел да  бъде оползотворен в много по-голяма степен потенциала на централизираното топлоснабдяване в столицата дружеството стартира през 2017г. важен проект за въвеждането на система за мониторинг и управление в 4 200 абонатни станции в топлорайон „София“. Неговата реализация ще продължи и през 2018г., когато са предвидени за изпълнение основните дейности по проекта в централна градска част. Системата за дистанционен мониторинг и управление на абонатните станции дава възможност на клиентите да бъдат не само информирани, но и активни, като менажират потреблението на топлинна енергия в сградата чрез Интернет и да правят анализи на консумацията си, за да предприемат подходящи енергоспестяващи дейности. Освен това в дружеството ще могат да идентифицират предаварийните и аварийните ситуации, да разпознават генезиса на авариите и да набелязват необходимите действия. Проектът предстои да бъде реализиран в следващите години и в останалите топлорайони в столицата.\r\n   В бизнес плана за 2018 г. е заложена и реконструкцията на 20 км топлопроводи през летните месеци. Рехабилитацията на топлопреносната мрежа  дава добри резултати по отношение снижаване на аварийността и повишаване надеждността и качеството на услугата централизирано топлоснабдяване.  За изпълнение на инвестиционната програма на  „Топлофикация София“ ЕАД през  2018 г. са предвидени  97,5 млн. лв. Собствените средства са за обекти на стойност 87,1 млн. лв., а привлечените са грантови от Международен фонд „Козлодуй“.", "date": "2017.12.21", "title": "„Топлофикация София” ЕАД предвижда в бизнес плана си за 2018 г. внедряване на интегрирана система за управление на ресурсите"}
{"url": "http://www.focus-news.net/news/2017/12/21/2469931/veliko-tarnovo-studenti-ot-stopanskata-akademiya-dimitar-a-tsenov-otnovo-sa-sred-stipendiantite-na-fondatsiya-atanas-burov.html", "text": "Студенти от Стопанската академия „Димитър А. Ценов” отново са сред утвърдените стипендианти на фондация „Атанас Буров”, съобщиха от пресцентъра на висшето учебно заведение. Четирима свищовски студенти спечелиха национални стипендии на Фондацията за учебната 2017/2018 г. в размер на 2250 лв. \r\nФондация „Атанас Буров” отпуска стипендии за студенти от български висши учебни заведения, които се обучават по икономически специалности. Стипендиантите се определят с конкурс, в който право на участие имат студенти от редовна форма на обучение със завършен най-малко трети курс и успех от цялото следване много добър (5.00). Кандидатите полагат писмен тест от 30 въпроса, на който трябва да се отговори за 60 мин. С тях се провежда и събеседване в деня на теста в градовете Варна, Свищов и София.\r\nЗа участие в конкурса през 2017 г. са подадени общо 84 информационни карти от студенти от шест висши училища. С решение на Управителният съвет на Фондацията са утвърдени 18 стипендианти от страната за учебната 2017/2018г. Четиримата стипендианти от Стопанска академия са Кирил Лучков – 4 курс, спец. „Счетоводство и контрол” (втора спец. „Финанси”), Нергин Фейзула – 4 курс, спец. „Финанси”, Дарина Стефанова – 4 курс, спец. „Финанси” и Беатрис Любенова –МП „Финансов мениджмънт”. На студентите се отпускат месечни стипендии от 250 лв. за деветте месеца на учебната година.\r\nЗа студентите-стипендианти на фондация „Атанас Буров” е въведено настойничество от членове на сдружение „Клуб на стипендиантите „Буров”. Настойниците ги подпомагат в изграждането на адекватна мотивация и професионална ориентация в процеса на обучение. По информация от сайта на Фондацията, от 1993 г. до сега по тази програма са предоставени над 500 стипендии. Около 70 на сто от всички стипендианти са приети на работа в банките и индустриалните компании-настоятели във фондация „Атанас Буров”.", "date": "2017.12.21", "title": "Велико Търново: Студенти от Стопанската академия „Димитър А. Ценов” отново са сред стипендиантите на Фондация „Атанас Буров”"}
{"url": "http://www.focus-news.net/news/2017/12/21/2469932/api-otkrita-e-obshtestvena-porachka-za-ukrepvane-na-svlachishteto-pri-72-ti-km-na-pat-i-6-radomir-pernik.html", "text": "Агенция „Пътна инфраструктура“ (АПИ) стартира обществена поръчка за извършването на проучвателно-проектантски работи и изпълнение на дейности по укрепване на свлачището при км 72+300 на път I-6 Радомир - Перник, съобщиха от пресцентъра на АПИ. Целта е да бъдат проучени инженерно-геоложките условия в района на свлачището, причините за активизиране и разработване на техническо решение за трайното възстановяване и укрепване на засегнатия участък. Индикативната стойност на поръчката е 400 000 лв. без ДДС. Кандидатите могат да подават оферти до 29 януари 2018 г.\r\nПроектът ще кандидатства за финансиране по приоритетна ос 4 „Превенция и управление на риска от наводнения и свлачища“ на Оперативна програма „Околна среда“ 2014-2020 г.\r\nУчастъкът, който ще се укрепи е в местността „Цървеняка“. Дължина на пътния участък, засегнат от свлачищния процес, е около 25 метра. Основните причини за проявените свлачищни процеси, според становището на експертите, е преовлажняване на откоса в следствие на паднали значителни количества валежи, геоложки строеж и геоморфоложки особености, нерегулиран отток от терените над откоса и др.", "date": "2017.12.21", "title": "АПИ: Открита е обществена поръчка за укрепване на свлачището при 72-ти км на път I-6 Радомир - Перник"}
{"url": "http://www.focus-news.net/news/2017/12/21/2469933/afp-germanskite-piloti-na-rayanear-prizovaha-za-stachka.html", "text": "Германските пилоти на авиокомпанията „Райънеър“ призоваха за стачни действия, насрочени за петък, съобщава AFP.\r\nОт един от най-големите профсъюзи на германските пилоти заявиха, че в петък ще организриат „четиричасова предупредителна стачка“ след като международната компания прекрати преговорите с ирландските си пилоти. \r\n„Всички пилоти, наети пряко от „Райънеър“ се призовават да се включат в стачката“, се казва в разпространеното съобщение. Миналата седмица компанията предложи да признае съществуващите профсъюзи на пилотите си в Германия, Ирландия, Великобритания, Италия, Испания и Португалия, след като пилотите от тези страни решиха да прекратят работа за 24 часа като протест заради някои от политиките на компанията.\r\nПо думите на германските пилоти, авиокомпанията е прекратила преговорите след като е заявила, че  двама от петимата представители от делегацията на своите пилоти показват, че всъщност служителите нямат реалното намерение да водят конструктивни преговори.  : Цанко Цолов", "date": "2017.12.21", "title": "AFP: Германските пилоти на „Райънеър“ призоваха за стачка"}
{"url": "http://www.focus-news.net/news/2017/12/21/2469934/yambol-15-kolektiva-se-vklyuchiha-v-praznika-na-detskite-koledarski-grupi.html", "text": "15 колектива от ямболските училища и детски градини се включиха в Празника на детските коледарски групи, съобщиха от пресцентъра на Община Ямбол. Детският коледарски празник бе съпътстван от благотворителен базар с изработени от децата играчки и други празнични аксесоари. Събраните средства от базара, общо 787 лева, са внесени във фонда на традиционната Коледна благотворителна кампания на община Ямбол „Подай ръка – спаси живот“. \r\nУчастниците и гостите на детския коледарски празник имаха възможността да видят и изложба-базар „От Коледа до Васильовден“, провеждана ежегодно от Общинския детски комплекс.", "date": "2017.12.21", "title": "Ямбол: 15 колектива се включиха в Празника на детските коледарски групи"}
{"url": "http://www.focus-news.net/news/2017/12/21/2469935/kevr-shte-dade-razyasneniya-vav-vrazka-s-nalozhenite-imushtestveni-sanktsii-na-elektrorazpredelenie-yug-ead.html", "text": "Председателят на КЕВР доц. Иван Иванов ще даде брифинг във връзка с издадените от енергийния регулатор наказателни постановления, с които са наложени имуществени санкции на „Електроразпределение Юг“ ЕАД. Това съобщиха от пресцентъра на КЕВР. Брифингът ще се проведе утре, 22 декември, в 11.30 часа в сградата на КЕВР.", "date": "2017.12.21", "title": "КЕВР ще даде разяснения във връзка с наложените имуществени санкции на „Електроразпределение Юг“ ЕАД"}
{"url": "http://www.focus-news.net/news/2017/12/21/2469936/donka-mihaylova-kmet-na-troyan-obshtinata-se-vklyuchva-v-natsionalniya-plan-za-namalyavane-na-otpadatsite.html", "text": "Община Троян се включва в национален план за намаляване на отпадъците, които достигат до депо. Това каза за Радио „Фокус“ кметът на Троян Донка Михайлова. Тя поясни, че Общината е подписала договор с МОСВ за управление на отпадъци на стойност над 6,5 милиона лева. „Ефектите, които очакваме, са изключително важни за жителите на общината, защото при успех на проекта, в което не се съмнявам, той ще определя размера на такса „битови отпадъци“, които гражданите на двете общини Троян и Априлци ще плащат години наред. С този проект ще бъдат изградени сепарираща инсталация, която ще отделя отпадъците, подлежащи на повторна употреба. Ще бъде изградена и компостираща инсталация по най-добрите световни и европейски модели“, обясни кметът.  \r\nДонка Михайлова допълни, че Общината се опитва в максимална степен да търси мнението на гражданите по различни въпроси, което води до изключително ефективни решения. „По този начин проучихме становището на гражданите за генералния план за организация на движението. Попитахме ги къде считат, че има риск по отношение на тяхната сигурност, къде считат, че трябва да изградим кръгови кръстовища или светофари“, поясни Михайлова. Тя допълни, че един от въпросите, по който в момента Общината прави допитване и предстои да бъде взето окончателно решение, е съдбата на ореховото дърво пред Конака. „Получихме много иновативни, различни идеи. В интерес на истината сме затруднени, защото половината от нашите съграждани искат това дърво да се превърне в дървена скулптура – такива, каквито имаме на различни места в града. А други считат, че то трябва да бъде премахнато и на негово място да бъде засадено ново дърво, което да оставим на тези, които ще дойдат след нас“, каза Донка Михайлова.", "date": "2017.12.21", "title": "Донка Михайлова, кмет на Троян: Общината се включва в националния план за намаляване на отпадъците"}
{"url": "http://www.focus-news.net/news/2017/12/21/2469937/tereza-mey-vav-varshava-konstitutsionnite-promeni-zasyagat-samo-konkretnata-strana.html", "text": "Британският премиер Тереза Мей заяви по време на визитата си във Варшава в четвъртък, че „конституционните въпроси обикновено са и трябва да бъдат от значение само конкретната държава“, съобщава Reuters. Така министър-председателят изрази подкрепата си за Полша, след като в сряда Европейският съюз започна процедура по член 7 от Договора на организацията срещу Полша, заради противоречиви промени в съдебната сфера, отбелязва агенцията. \r\nПремиерът също така зяви,, че се радва на инициативата на полския премиер да разговаря с Европейската комисия по въпроса, като Лондон се надява да бъде намерено решение на проблема. Мей е направила коментара си по време на пресконференция с полския премиер Матеуш Моравецки. Агенция „Фокус“ припомня: В сряда, 20 декември, Европейската комисия прие заключение, че съществува очевиден риск от тежко нарушение на върховенството на закона в страната, и препоръча на Съвета на ЕС да приеме решение съгласно член 7 (параграф 1) от Договора за ЕС. Той предвижда механизъм, при който с мнозинство от четири пети членовете на Съвета могат да констатират очевиден риск от тежко нарушение от държава членка на общите ценности, посочени в член 2 от Договора, и да отправят официално предупреждение към Полша от името на ЕС. Приетата в сряда препоръка допълва предишните три от юли 2017г. и юли и декември 2016 г., и се отнася до липсата на независим и легитимен конституционен контрол в Полша.: Цанко Цолов", "date": "2017.12.21", "title": "Тереза Мей във Варшава: Конституционните промени засягат само конкретната страна"}
{"url": "http://www.focus-news.net/news/2017/12/21/2469938/balgariya-shte-se-populyarizira-kato-turisticheska-destinatsiya-na-golemi-sportni-sastezaniya.html", "text": "Министерството на туризма ще популяризира България като целогодишна туристическа дестинация и чрез големи спортни състезания, на които страната ни ще е домакин през следващата година. Това съобщи министърът на туризма Николина Ангелкова след срещите си с ръководители на три спортни организации, съобщават от пресцентъра на министерството.\r\nС вицепрезидента на Българската федерация по волейбол Любомир Ганев тя обсъди възможностите за представяне на туристическия потенциал на страната ни по време на световното първенство за мъже по този спорт, който е сред най-популярните у нас. От 10 до 30 септември Варна, София и Русе ще са домакини на състезанието, което се организира съвместно с Италия. Това ще е най-големият спортен форум, който страната ни ще приеме. Предното домакинство на световно по волейбол е било през 1970 г., но сега ще привлече много по-голям интерес след силните изяви на българските състезатели през последните години. Министерството на туризма и федерацията ще си сътрудничат, за да се разкрие и туристическият потенциал на България, предлагаща разнообразни услуги за почивка и пътешествия, подчерта министър Ангелкова.         \r\nПо същото време в столицата ни ще се проведе и Световното първенство по художествена гимнастика – спорт, в който страната ни също е сред лидерите на планетата. На срещата на министър Ангелкова с председателя на Българската федерация по художествена гимнастика Илиана Раева прочутата спортистка анонсира, че за събитието се очакват над 2000 участници и гости, зрителите ще са многократно повече. Световната проява ще привлече и много туристи.    \r\nБългария става все по-притегателна като дестинация и за почитателите на тениса, особено след големия международен пробив на Григор Димитров. След успеха на първите две издания на турнира „София оупън“ от 4 до 11 февруари 2018-а ще се състои нова атрактивна надпревара на корта, съобщи генералният секретар на Българската федерация по тенис Катерина Генова. За трети път в историята си страната ни ще бъде домакин на турнир от календара на Асоциацията на професионалните тенисисти. По време на авторитетната проява ще се рекламират възможностите на българската столица като спортно средище, но и на многобройните й туристически забележителности, поясни министър Ангелкова. \r\nСофия бе избрана и за Европейска столица на спорта за 2018 г. В тази инициатива има включени редица събития - както професионални състезания, така и любителски занимания.", "date": "2017.12.21", "title": "България ще се популяризира като туристическа дестинация на големи спортни състезания"}
{"url": "http://www.focus-news.net/news/2017/12/21/2469939/aktualna-patna-obstanovka.html", "text": "Пътните настилки в страната са предимно сухи, на места влажни, а по усойните и планински райони – частично заледени и обработени. Това съобщиха от пресцентъра на Агенция „Пътна инфраструктура”. В сила са ограничения за товарни автомобили. Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.(ВОД): \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 22.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 22.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 22.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 22.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.21", "title": "Актуална пътна обстановка"}
{"url": "http://www.focus-news.net/news/2017/12/21/2469940/pregled-na-mezhdunarodnite-novini-do-18-chasa-agentsiya-fokus.html", "text": "Британският премиер Тереза Мей заяви по време на визитата си във Варшава в четвъртък, че „конституционните въпроси обикновено са и трябва да бъдат от значение само конкретната държава“. Така министър-председателят изрази подкрепата си за Полша, след като в сряда Европейският съюз започна процедура по член 7 от Договора на организацията срещу Полша, заради противоречиви промени в съдебната сфера.\r\nПремиерът също така зяви,, че се радва на инициативата на полския премиер да разговаря с Европейската комисия по въпроса, като Лондон се надява да бъде намерено решение на проблема. Мей е направила коментара си по време на пресконференция с полския премиер Матеуш Моравецки. Агенция „Фокус“ припомня: В сряда, 20 декември, Европейската комисия прие заключение, че съществува очевиден риск от тежко нарушение на върховенството на закона в страната, и препоръча на Съвета на ЕС да приеме решение съгласно член 7 (параграф 1) от Договора за ЕС. Той предвижда механизъм, при който с мнозинство от четири пети членовете на Съвета могат да констатират очевиден риск от тежко нарушение от държава членка на общите ценности, посочени в член 2 от Договора, и да отправят официално предупреждение към Полша от името на ЕС. Приетата в сряда препоръка допълва предишните три от юли 2017г. и юли и декември 2016 г., и се отнася до липсата на независим и легитимен конституционен контрол в Полша.\r\n*** Общото събрание на ООН започна заседанието си, на което трябва да бъде обсъдено решението на американския президент Доналд Тръмп да признае Ерусалим за столица на Израел. \r\n193-е държави-членки ще гласуват по проекторезолюция, която обявява Ерусалим за проблем между Израел и Палестинската автономия, който трябва да бъде решен посредством двустранни преговори и според която също така всяко решение относно статута на града трябва да бъде анулирано. \r\nПо-рано тази седмица САЩ наложиха вето върху решение на Съвета за сигурност на организацията, което смяташе да обяви за невалиди действията на Тръмп. Американският постоянен представител в ООН Ники Хейли заяви във вторник, че след заседанието то 21 декември, на САЩ „ще им бъдат лепнати някои неприятни определения“. \r\n*** Жертвите от пожара, обхванал в четвъртък осеметажна сграда в южнокорейския град Теисен, достигнаха до 29 души.\r\nВластите се потвърдили подозренията си, че огънят е започнал от кола, паркирана на подземния паркинг на сградата. Според пожарната служба, 16 души от загиналите са намерени в разположената в сградата сауна, като те най-вероятно са починали от задушаване. Други 13 тела, намерени във фитнес центъра и останалите помещения, са неразпознаваеми заради причинени от пожара изгаряния. \r\nОчаква се броят на загиналите да се увеличи, тъй като пожарникарите все още претърсват сградата. Изясняват се причините за пожара. \r\n*** Американският министър на отбраната Джеймс Матис посети военната база на САЩ, разположена в Гуантанамо. Матис е първият министър на отбраната за последните 16 години, който посещава Гуантанамо. \r\nВизитата е направена в сряда вечерта, като Матис е поздравил тамошните военослужещи за предстоящите коледни и новогодишни празници. Лидерът на Пентагона не е посетил затворническата част на базата, известна със строгия си режим, където присъдите си излежават главно терористи, сред които и арестувани за участие в атенатата от 11 септември 2001 година.  \r\n*** Руският държавен глава Владимир Путин призова в четвъртък за обновяване на политиката на страната в сферата на културата.\r\nСпоред президента досега на културата се е гледало „само като отрасъл, който е осигурявал някакъв вид услуга“. По думите на Путин, „отхвърлянето на такъв праволинеен подход е заложено в основните на държавата политика“.\r\n„Необходимо е да се обнови политиката в сферата на хуманитарните науки и културата“ отбеляза още президентът, тъй като според него това е ключов фактор в развитието на Русия. \r\n*** Горната камара на румънския парламент одобри противоречивите съдебни реформи в страната.\r\nПроектът за промени в сферата бе посрещнат с масови протести в Букурещ, като критиците на нововъведенията смятат, че те ще намалят независимостта на магистратите и подкопаят силата на антикорупционната комисия на страната. \r\nПредстои президентът Клаус Йоханис да подпише документа, превръщайки го в закон. Държавният глава по-рано отправи критики относно гласуваните промени, като от Европейския съюз и Вашингтон също изразиха своите притеснения. \r\nЗаконът е одобрен на фона на задействането от страна на ЕС срещу Полша процедура по член 7 от устава на Съюза, след като в сряда във Варшава също бяха приети противоречиви промени в сферата. \r\n*** При обработени данни от почти всички гласоподавателни секции в Каталуния, избирателната активност на предсрочните избори в областта до 13:00 часа (местно време) е 34,69%. Това е почти колкото респективните данни от изборите, проведени през 2015 г.\r\nПовечето екзитполове дават минимална преднина на партиите, борещи се за независмост на областта и отделянето ѝ от Испания. \r\nУрните затварят в 20:00 часа местно време. \r\nВотът бе организиран от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост на 1 октомври тази година. Някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта, което допълнително повишава градуса на напрежението. \r\n*** Нито един от сочените за възможни председатели на ВМРО-ДПМНЕ не е внесъл официално кандидатурата си за поста.\r\nСрокът за внасянето на кандидатурите изтича в 15 часа (местно време) в четвъртък, 21 декември. \r\nМРО-ДПМНЕ ще избере новия си лидер на извънреден конгрес, насрочен за 22 и 23 декември, след като досегашният председател на партията Никола Груевски подаде оставка. Генералният секретар на политическата формация Християн Мицковски съобщи, че на предстоящия конгрес във Валандово ще участват общо 544 делегати. Сред възможните кандидати за нов председател на партията са самият Мицковски, Антонио Милошоски, Никола Поповски и Никола Тодоров. \r\n*** Четирима души са загинали, а седмина други са в неизвестност след преобръщането на ферибот край бреговете на Филипините.\r\nНа борда на плавателния съд е имало 251 души, от тях 240 са спасени от бреговата охрана и риболовни кораби, преминаващи в района. \r\n„Операцията по издирването и спасяването ще продължи“, увери капитан Арманд Балило от бреговата охрана.\r\nСъгласно представената информацията, удавилите се са двама мъже и две жени.\r\n***", "date": "2017.12.21", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/12/21/2469941/stolichnata-obshtina-startira-kampaniya-za-razdavane-na-bezplatni-domashni-komposteri.html", "text": "Всички желаещи граждани да получат безплатни контейнери за домашно компостиране, които да разположат в дворовете на къщите или кооперациите си, могат да подадат заявка за това в районната администрация до 26 януари 2018 г. Това съобщиха от пресцентъра на Столична община. След изтичане на срока, заявките ще бъдат обработени от Столична община и в началото на 2018 г. предстои закупуване и раздаване на компостерите на гражданите. \r\nИнициативата е част от кампанията на Столична община „Компостирай вкъщи“, която цели да стимулира гражданите към намаляване на крайния битов хранителен и зелен отпадък, както и да насърчи стремежа към рециклиране на различни типове отпадъци. Заявления за участие в кампанията могат да бъдат подавани, освен от граждани, от администрациите на училища, детски градини и детски ясли. \r\nСъгласно Програмата за управление на отпадъците на Столична община 2015-2020г., през 2018 г. са планирани за закупуване около 1000 бр. домашни компостери с обем от 700 л. При ефективна редовна употреба на компостерите с биоразградими отпадъци от домакинствата, както и при три пъти годишно зареждане със зелени отпадъци (треви, храсти, клони), очакванията са за намаляване на крайния битов отпадък на домакинствата с 550 тона/годишно. \r\nКампанията на Столична община за предоставяне на безплатни компостери на домакинствата стартира през 2010 г., като общият брой раздадени домашни компостери до момента надвишава 8 000 бр.", "date": "2017.12.21", "title": "Столичната община стартира кампания за раздаване на безплатни домашни компостери"}
{"url": "http://www.focus-news.net/news/2017/12/21/2469942/veliko-tarnovo-mokri-i-na-mesta-zaledeni-sa-patnite-nastilki-v-oblastta.html", "text": "Мокри и на места - заледени, са пътните настилки на територията на област Велико Търново, предаде репортер на Радио „Фокус” – Велико Търново. Времето е предимно облачно. Температурата на въздуха е минус 1°. Проходът на Републиката е отворен за всички моторни превозни средства. Не се допуска преминаване на товарни автомобили над 10 тона през прохода Твърдица – Елена.\r\nДвижението в участък от път  Самоводене – Ресен е ограничено поради изпълнение на ремонтни работи. Обходният маршрут е Самоводене –  път ІІІ-3031  до с. Хотница, с. Хотница – с. Ресен и обратно. Организацията на движение ще е в сила до 5 януари.\r\nОстава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 20 декември. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик.\r\nНадежда КРЪСТЕВА", "date": "2017.12.21", "title": "Велико Търново: Мокри и на места - заледени, са пътните настилки в областта"}
{"url": "http://www.focus-news.net/news/2017/12/21/2469943/amerikanskiyat-postoyanen-predstavitel-v-oon-niki-heyli-tova-glasuvane-shte-bade-zapomneno.html", "text": "Американският постоянен представител в ООН Ники Хейли заяви в четвъртък, по време на срещата на Общото събрание на ООН за Ерусалим, че „това гласуване ще бъде запомнено“, съобщава AFP.\r\nДокато правеше своето изявление от трибуната, Хейли поясни, че „това гласуване ще определи как американците ще гледат на ООН и как ние ще гледаме на страни, които проявяват неуважение срещу нас в Организацията“.  Агенция „Фокус“ припомня: 193-е държави-членки трябва да гласуват по проекторезолюция, която да обяви Ерусалим за проблем между Израел и Палестинската автономия, който следва да бъде решен посредством двустранни преговори и според която също така всяко решение относно статута на града трябва да бъде анулирано. \r\nПо-рано тази седмица САЩ наложиха вето върху решение на Съвета за сигурност на организацията, което смяташе да обяви за невалидно признаването на града за израелска столица от страна на Белия дом. : Цанко Цолов", "date": "2017.12.21", "title": "Американският постоянен представител в ООН Ники Хейли: Това гласуване ще бъде запомнено"}
{"url": "http://www.focus-news.net/news/2017/12/21/2469944/ministerstvo-na-zdraveopazvaneto-neobhodimo-e-prestrukturirane-na-umbalsm-n-i-pirogov.html", "text": "Извършена е проверка на УМБАЛСМ „Н. И. Пирогов“, резултатите от която показват, че е необходимо преструктуриране на болницата, каквато е и тенденцията в повечето лечебни заведения с над 50% държавно участие. Министерството на здравеопазването ще предложи подкрепа за реализацията на цялостната визия за преструктурирането на лечебното заведение. Това ще включва оптимизиране структурата на персонала и на дублиращите се дейности и звена, съобщиха от пресцентъра на министерството. \r\nДейността на отделенията по хирургия, анестезиология, интензивно лечение, ортопедия и травматология трябва да се приведе в съответствие с медицинските стандарти при спазване на изискванията за съответните нива на компетентност и по отношение структурата на персонала. Съотношението на лекари и сестри в четирите клиники по ортопедия и травматология не отговарят на изискванията на медицинския стандарт. Редица от проблемите в работата на УМБАЛСМ „Пирогов“ се дължат на липсата на действащи медицински стандарти, например това са стандартите по хирургия и гастроентерология. \r\nПри разпределение на средствата за основни заплати в лечебното заведение има диспропорции и липсват единни правила и механизми, регламентиращи принципите за разпределение на основните и допълнителни възнаграждения на персонала. \r\nВ хода на проверката не е установен недостиг на медицински консумативи, необходими за работата на болницата. Със заповед на изпълнителния директор от октомври 2017 г. в болницата се осъществява медицински триаж на постъпилите пациенти, което оптимизира приема и прегледите още с влизането в болницата.", "date": "2017.12.21", "title": "Министерство на здравеопазването: Необходимо е преструктуриране на УМБАЛСМ „Н. И. Пирогов“"}
{"url": "http://www.focus-news.net/news/2017/12/21/2469945/predstavitelyat-na-izrael-v-oon-nyama-da-ni-izgonite-ot-erusalim.html", "text": "Представителят на Израел в ООН  заяви в четвъртък, по време на извънредното заседание на Общото събрание на организацията, че „никаква резолюция… няма да ни изгони от Ерусалим“, съобщава AFP.\r\nИзявлението на представителя Дани Данън е направено на фона на очакваното гласуване на резолюция на Общото събрание, която да обяви Ерусалим за проблем между Израел и Палестинската автономия и анулира всяко решение относно статута на града, включително признаването му за израелска столица от на американския президент Доналд Тръмп. : Цанко Цолов", "date": "2017.12.21", "title": "Представителят на Израел в ООН: Няма да ни изгоните от Ерусалим"}
{"url": "http://www.focus-news.net/news/2017/12/21/2469946/nzok-nyama-da-bade-zastrasheno-lechenieto-na-nito-edin-balgarski-patsient.html", "text": "Няма да бъде застрашено лечението на нито един български пациент. Днес Националната здравноосигурителна каса (НЗОК) е изплатила на лечебните заведения за болнична медицинска помощ 153 511 922 лв. за извършена и  отчетена дейност през ноември 2017 г., вкл. и още 32 241 969 лв. за лекарства за лечение на онкологично болните. Това съобщиха от пресцентъра на НЗОК.\r\nНа МБАЛ „Христо Ботев“ - Враца са преведени 355 080 лв., като са постигнати споразумения с над 11 кредитори за намаление на размера на наложените запори и тяхното разсрочване. Това е постигнато след успешни преговори на държавата, в лицето на Министерството на здравеопазването, и лечебното заведение с кредиторите. Преведените на Районната здравноосигурителна каса (РЗОК) – Враца средства ще бъдат използвани за доплащане на възнаграждения на служителите на лечебното заведение за м. октомври и аванс за м. ноември 2017 г.\r\nНа МБАЛ „Проф. д-р Параскев Стоянов“ – Ловеч са преведени 234 480 лв. След успешни преговори на държавата, в лицето на Министерството на здравеопазването, и лечебното заведение, е постигнато споразумение със 7 кредитори за намаляване размера на наложените запори и тяхното разсрочване.\r\nС получените от болницата средства ще бъде изплатена работната заплата на персонала за м. октомври 2017 г. Д-р Анка Георгиева, изпълнителен директор на МБАЛ „Проф. д-р Параскев Стоянов“ – Ловеч, декларира, че няма да има оставки на медицинския персонал. Министерството на здравеопазването и Националната здравноосигурителна каса вече работят по съставяне на оздравителна програма и в двете лечебни заведения, която ще се обсъди с тях в началото на януари 2018 г.\r\nПо 7579 договора за извънболнична медицинска помощ са платени, както следва:\r\n- за първична извънболнична медицинска помощ – 16 893 429 лв.;\r\n- за специализирана извънболнична медицинска помощ – 20 708 732 лв.;\r\n- за медико-диагностични дейности - 7 109 680 лв. \r\nПо 5864 договори за дентална помощ са изплатени 13 285 490 лв.\r\nНЗОК преведе 5 255 871  лв. на аптеките. Тези средства осигуряват част от заплащането на лекарствата за домашно лечение на пациентите, включително и на тези, които получават скъпоструващо лечение по протокол. Прехвърлянето на изплащане на средствата за първите дни на януари 2018 г. няма да застраши лечението на здравноосигурените граждани, нито работата на аптеките. \r\nКато национално отговорна институция, НЗОК е уведомила договорните си партньори, че във връзка с предстоящите официални празници и неработни дни, общопрактикуващите лекари или специалистите по съответния профил на заболяване, биха могли да предпишат, а аптеката да отпусне, лекарствените продукти, полагащи се на здравноосигурените лица по-рано от регламентирания 30-дневен срок, за да може всеки български гражданин да получи необходимите му лекарства за празниците.", "date": "2017.12.21", "title": "НЗОК: Няма да бъде застрашено лечението на нито един български пациент"}
{"url": "http://www.focus-news.net/news/2017/12/21/2469947/afp-sasht-predlozhiha-novi-sanktsii-sreshtu-severna-koreya.html", "text": "В четвъртък по време на извънредната среща на Общото събрание на ООН, САЩ предложиха проекторезолюция за въвеждането на нови икономически санкции срещу Северна Корея, съобщава AFP. \r\nСпоред текста на документ, видян от репортер на агенцията, Вашингтон предлага допълнителна забрана за износа на нефт към Пхенян, изразяваща се в прекратяването на 90% от сегашните доставки. Проектът също така призовава за репатрирането на всички севернокорейски жители, работещи в чужбина, в срок от 12 месеца след евентуалното приемане на резолюцията, ако тя бъде одобрена на петъчната среща на Съвета за сигурност. : Цанко Цолов", "date": "2017.12.21", "title": "AFP: САЩ предложиха нови санкции срещу Северна Корея"}
{"url": "http://www.focus-news.net/news/2017/12/21/2469948/ministar-tsetska-tsacheva-se-sreshtna-sas-sindikalnite-organizatsii-na-zatvorite-i-na-sadebnata-ohrana.html", "text": "По покана на министъра на правосъдието Цецка Цачева се проведе поредна работна среща с представители на Синдиката на служителите в затворите в България /ССЗБ/, Синдикат „Охрана“ и главните директори на Главна дирекция „Изпълнение на наказанията“ /ГДИН/ Свилен Цветанов и на Главна дирекция „Охрана“ /ГДО/ Георги Жеков. Това съобщиха от пресцентъра на Министерството на правосъдието. На разговорите присъстваха още ресорният заместник-министър на правосъдието проф. Николай Проданов и главният секретар на ведомството Стоян Стоянов.\r\nМинистър Цачева информира участниците в срещата за основните параметри на бюджета на Министерството на правосъдието и по-специално на двете главни дирекции. Бюджетите на ГДИН и ГДО предстои да бъдат утвърдени от министъра на правосъдието след влизането в сила на Постановлението на Министерския съвет за изпълнение на държавния бюджет на Република България за 2018 г. \r\nБяха откроени следните изменения, които се предвиждат в социалната сфера:  \r\n-\tОт 1 януари 2018 г. се увеличава основното възнаграждение на всички служители в ГДИН и ГДО средно с 5 %. Това стана възможно с увеличаване на разходите за персонал с общо 6 млн. и 600 хил. лв, одобрени в бюджета за догодина. До 29 декември т.г. главните директори на ГДИН и ГДО следва да представят проект на заповеди за определяне размера на възнагражденията по длъжности, както и за размера на новите основни индивидуални заплати на служителите във всички структури;\r\n-\tРаботата на работната група за изготвяне на проекта на Единните правила за условията и реда за формиране на допълнителното възнаграждение за постигнати  резултати в служебната дейност на служителите в двете главни дирекции продължава до изясняване на спорните текстове. До 31 януари 2018 г. председателят на работната група заместник-министър проф. Проданов трябва да представи на министъра на правосъдието съгласуван вариант на Правилата. В документа ще се допълнят целите и приоритетите и ще се определи  редът и критериите за оценка на резултатите от дейността и реда за формиране на размера на възнагражденията въз основа на тези резултати;\r\n-\tВъв връзка с предложението за изменение на базата за определяне на допълнителни възнаграждения за работа при специфични условия на труд, главните директори на двете главни дирекции да предложат варианти за изменение на заповедите при сегашната структура и диференциация, както и с промените, които предлагат, съобразно отговорностите на служителите. Въз основа на представените разчети, ще се прецени размерът на необходимите допълнителни средства за персонал. Целта е поетапното увеличаване на тези възнаграждения с оглед достигане на базата, прилагана за служителите в системата на МВР; \r\n-\tПрез 2018 г. се увеличава с 1 млн. лева размерът на разходите за издръжка в ГДИН и ГДО, което ще позволи осигуряване на необходимото материално техническо обезпечаване, като униформени облекла, обувки, защитни средства при полагане труд, съобразно спецификите на дейността. \r\nПо време на срещата бе обсъдено и писмото на главния прокурор Сотир Цацаров до министъра на правосъдието с предложения за мерки за подобряване на работата в местата за лишаване от свобода. Уточни се да се създаде работна група, с председател проф. Проданов, която да разработи критерии и да предложи проект на нормативи за оптимално съотношение на численост на надзорно-охранителния състав спрямо численост на охранявани лишени от свобода, като се отчетат особеностите на режима на всяко конкретно място. По останалите препоръки в писмото на главния прокурор, се направи преглед на предприетите досега действия за тяхното изпълнение, като участниците в срещата се обединиха около становището министър Цачева да информира главния прокурор за предприетите мерки. \r\nВ края на срещата правосъдният министър благодари на синдикалните организации за съвместната работа през 2017 г. и изрази увереност, че добрият диалог между министерството и тях ще продължи в дух на коректност и разбирателство.", "date": "2017.12.21", "title": "Министър Цецка Цачева се срещна със синдикалните организации на затворите и на съдебната охрана"}
{"url": "http://www.focus-news.net/news/2017/12/21/2469949/vidin-suhi-sa-patnite-nastilki-v-po-golyamata-chast-ot-oblastta.html", "text": "Сухи са пътните настилки в по-голямата част от Видинска област, каза за Радио „Фокус“-Видин дежурният служител в Областно пътно управление-Видин. Трафикът по републиканската пътна мрежа в областта е натоварен в посока граничен пункт „Дунав мост 2“. Пътуват предимно тежкотоварни автомобили, като най-интензивно е движението в участъка между Видин и Дунавци. \r\nВъв Видин автомобилният трафик е най-натоварен в централната градска част, на кръговото кръстовище в района на жп гарата и по бул. „Панония“. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2017.12.21", "title": "Видин: Сухи са пътните настилки в по-голямата част от областта"}
{"url": "http://www.focus-news.net/news/2017/12/21/2469950/reuters-mezhdunarodniyat-nakazatelen-sad-za-bivsha-yugoslaviya-priklyuchi-rabotata-si.html", "text": "Международният наказателен съд за бивша Югославия в Хага приключи работата си и затвори врати на 21 декември, след повече от две десетилетия, съобщава Reuters. \r\nТрибуналът бе открит през 1993 г. за да разследва престъпленията, извършени по време на разпадането на Югославия и съпътстващите процеса военни действия през 90-те години на 20-ти век. \r\nТова е първият сериозен опит на международната общност да даде под съд военни престъпници от Нюрнбергския процес насам. Сега, коментира агенцията, подобни неща ще станат общоприети. \r\nМеждународният трибунал в Хага излезе извън полезрението на международната общност, поне докато не осъди на доживотен затвор бившия командир на армията на босненските сърби Ратко Младич, отговорен за клането в Сребреница през 1995 г.\r\nПрисъдата му бе издадена в края на ноември 2017 г. Няколко дни след това, бе потвърдена 20-годишната присъда за бившия командир на армията на босненските хървати Слободан Праляк, който извърши зрелищно самоубийство секунди след това, изпивайки отрова. \r\nДруг от подсъдимите – бившият сръбски президент Свободан Милошевич, почина от сърдечен удар преди да бъде издадена неговата присъда, а бившият президент на Република Сръбска Радован Караджич получи 40 години затвор. : Цанко Цолов", "date": "2017.12.21", "title": "Reuters: Международният наказателен съд за бивша Югославия приключи работата си"}
{"url": "http://www.focus-news.net/news/2017/12/21/2469951/predstoyashti-sabitiya-v-stranata-za-22-dekemvri-agentsiya-fokus.html", "text": "***\r\nОт 10.00 часа в сградата на Министерството на отбраната Министърът на отбраната Красимир Каракачанов и председателите на синдикалните организации ФНСО „Българска армия\" и на НС „Отбрана\" Георги Братованов и Тодор Воденов ще подпишат нов Колективен трудов договор в Министерството на отбраната и Споразумение относно представителните и защитните функции на синдикатите с оглед интересите на цивилните служители по служебно правоотношение.\r\n***\r\nЩе бъде изпълнен първият редовен полет по маршрута София - Одеса - София. В него ще участват народни представители и правителствена делегация, водена от вицепремиера Валери Симеонов.\r\n***\r\nЗаместник министър-председателят по обществен ред и сигурност и министър на отбраната Красимир Каракачанов ще бъде на официална визита в град Русе. Той ще проведе среща с кмета на общината Пламен Стоилов във връзка с военните паметници и сигурността в региона. \r\n***\r\n От 09.00 часа пред Паметника в градинката на църквата „Св. Седмочисленици” Главна дирекция „Гранична полиция“ ще отбележи професионален си празник.\r\n***\r\n От 09.30 часа 4 състав на Специализирания наказателен съд ще заседава по дело срещу Ценко Ч., Мартин Ч. и др., обвинени в организиране и ръководене на организирана престъпна група. \r\n***\r\nОт 10.00 часа в зала 702 в Агенция „Пътна инфраструктура“ председателят на Управителния съвет на Агенция „Пътна инфраструктура“ инж. Дончо Атанасов ще представи винетните стикери за 2018 година. \r\n***\r\n От 10.00 часа в УМБАЛСМ „Н.И. Пирогов” ще бъде даден старт на инициативата „Безопасно ползване на асансьори и ескалатори” по време на която посетители ще ползват асансьори, превърнати в „Пътуващи картинни галерии” между етажите на лечебното заведение.\r\n***\r\nОт 10.00 часа 2 състав на Специализирания наказателен съд ще заседава по дело срещу Божидар К., Иван Т., Георги И. и др. обвинени в организиране и ръководене на организирана престъпна група.\r\n***\r\n От 11.00 часа кметът на София Йорданка Фандъкова ще посети общинския културен дом „Красно село”, за да провери извършените ремонтни дейности. \r\n***\r\n От 11.30 часа в сградата на КЕВР председателят на Комисията доц. Иван Иванов ще даде брифинг във връзка с издадените от енергийния регулатор наказателни постановления, с които са наложени имуществени санкции на „Електроразпределение Юг“ ЕАД.\r\n***\r\nОт 13.00 часа 2 състав на Специализирания наказателен съд ще заседава по дело срещу Алипи А. и Пламена А., квалифицирани състави на изнудване. \r\n***\r\n От 11.00 часа в зала 8 на НДК ще се проведе Церемонията „Полицай на годината”.\r\n***\r\n От 13.00 часа Председателят на БСП Корнелия Нинова и ръководството на ПГ на „БСП за България” ще дарят подаръци на децата от Дома за сираци „Св. Николай” на отец Иван в Нови Хан.\r\n***\r\n От 17.30 часа Активистите на \"Храна, не война – София\" ще внесат официален призив до министър-председателя за освобождаването на столовите на държавната администрация за ползване от самоорганизирани солидарни кухни в неделите, в полза на хората в неравностойно положение и борбата с неравенствата. Активистите ще проведат и шествие до Народното събрание.\r\n***\r\n От 18.00 часа в залата на Народно читалище „Младост 1971” в ж.к. Младост 1, зад кооперативния пазар, ще се проведе Празничен фолклорен коледен концерт.\r\n***\r\n От 19.00 часа в залата на БАН на пл. Народно събрание ще се проведе спектакълa „Коледна приказка“.\r\n***\r\n От 19.00 часа на малката сцена на Софийската опера ще се състои Коледен концерт. \r\n***\r\nВ 12.00 часа на пл. „Акад. Николай Хайтов“ талантите от  СУ „Свети княз Борис I”ще отправят поздрав за Коледа - „Магията на Коледа”.\r\n***\r\nВ 12.30 часа на пл. „Акад. Николай Хайтов“ талантите от  СУ „Св.св. Кирил и Методий” ще отправят поздрав за Коледа - „Заедно на Рождество”.\r\n***\r\nВ 17.30 часа в Градската библиотека „Паисий Хилендарски“ ще се състои концерт на НЧ „ Св.преп. Паисий Хилендарски” и църковен хор при храм „Св.Иван Рилски”, озаглавен „Коледа, свята си ти“.\r\n***\r\nВ 18.30 часа в Старинното училище „Св. Георги“ ще се проведе благотворителен концерт на Музейната музикална школа с ръководители Веселина Пашалиева и Атанас Петков, озаглавен „Добре дошла, зима!”.\r\n***\r\n От 10.00 часа в сградата на Общинска администрация Благоевград, зала № 101, ще бъдат отворени ценовите оферти в открита процедура за възлагане на обществена поръчка с предмет: „Изпълнение на Инженеринг - проектиране и изпълнение на СМР, за 15 обособени позиции във връзка с реализацията на проект „Обновяване на многофамилни жилищни сгради в Община Благоевград”.\r\n***\r\nОт 11.00 часа в Градска художествена галерия продължава Работилничка на Дядо Коледа с печени на рождествени хлебчета. \r\n***\r\nОт 11.30 часа на ГКПП „Кулата“ ще се проведе протест на служителите на МВР.\r\n***\r\n От 11.30 часа в \"топлата връзка\", между Община Благоевград и зала \"22 септември\", кметът на Благоевград д-р Атанас Камбитов организира среща с представителите на медиите.\r\n***\r\n От 19.00 часа в спортна зала „Бойчо Брънзов“ ще се състои церемонията за отличаване на най-добре представилите се през годината бургаски спортисти\r\n***\r\n От 10.00 часа в Санаторно-оздравителния комплекс „Камчия“ ще бъде открита най-голямата зимна пързалка в България.\r\n***\r\n От 12.00 часа в сградата на Варненска и Великопреславска света митрополия (площад „Св. св. Кирил и Методий“ №1), Негово Високопреосвещенство Варненския  и Великопреславски Митрополит  Йоан ще  произнесе своето Рождественско  послание специално за електронните медии\r\n***\r\n От 14.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще проведе среща с граждани. \r\n***\r\n От 14.00 часа на площада  между \"Транспортна болница\" и Митница – Варна ще се проведе протест на служителите на МВР. \r\n*** \r\nОт 10.00 часа в Дом за стари хора „Венета Ботева“ ще се проведе Коледно тържество. – по телефона.\r\n*** \r\nОт 18.00 часа на Коледния базар в парк „Марно поле“ ще се проведе празнична коледна програма с участието на деца и младежи от центровете за настаняване от семеен тип.\r\n***\r\n От 10.00 часа кметът на Община Видин Огнян Ценков ще посрещне коледарска група от читалище \"Цвят\".\r\n***\r\n От 11.00 часа в заседателната си зала на пл. „Бдинци“ 2 екипът на Областен информационен център-Видин (ОИЦ-Видин) организира среща с медиите.\r\n***\r\n От 11.00 часа кметът на Община Видин Огнян Ценков ще посети с. Търняне във връзка с благотворителната инициатива на общината за изписване на параклиса в селото.\r\n***\r\n От 10.00 часа в Конферентната зала на Общински съвет - Враца ще се проведе пресконференция с кмета Калин Каменов и екипът му.\r\n***\r\n От 11.00 часа в Конферентната зала на Общински съвет – Враца ще се проведе петата среща на „Посланиците на Враца“, в която участие ще вземат кметът Калин Каменов, евродепутатът Владимир Уручев, студенти.\r\n*** \r\nОт 17.00 часа в Храм „Св. Иван Рилски“ в кв. „Калтинец“ ще се състои празничен концерт„Ой Коледо, мой Коледо“  на Женска фолклорна формация „Калатина“.\r\n***\r\n От 18.00 часа в Народно читалище „Йордан Йовков – 1870 г.“ ще се състои Коледен концерт на Хор „Добрич“ с диригент Димитър Вангелов.\r\n***\r\n От 11.00 часа пред Паметника на загиналите в борбата срещу световния тероризъм в района на 61-ва Стрямска механизирана бригада в град Карлово заместник-министърът на отбраната Анатолий Величков и началникът на отбраната генерал-лейтенант Андрей Боцев ще участват  в панихидата в памет на българските военнослужещи, загинали в операцията на Коалиционните сили за стабилизиране и възстановяване на Ирак.\r\n***\r\n От 11.00 часа в заседателната зала на Община Кюстендил общественият посредник Васил Иванов за Община Кюстендил организира работна среща по проблемите с безстопанствените животни.\r\n***\r\nОт 12.30 часа в областна администрация ще бъде представен отчет за дейността през настоящата година.  \r\n***\r\nОт 13.00 часа в читалище „Братство” ще бъдат обявени резултатите от Коледния конкурс.\r\n***\r\n От 17.30 часа в художествена галерия ,,Владимир Димитров – Майстора”-Кюстендил ще бъде открита годишна изложба на кюстендилските художници.\r\n***\r\nВ 09.00 часа доброволци от БМЧК-Пловдив ще посетят децата от Клиника по детска хирургия в УМБАЛ „Св, Георги“и ще им поднесат подаръци. От 10.30 младежите ще зарадват децата и от  Отделение по педиатрия в МБАЛ „Пловдив“. \r\n***\r\nВ 10.00 часа в заседателната зала на Община Пловдив на пресконференция с участието на заместник-кмета Георги Титюков, на която ще бъдат отчетени резултатите от Седмицата на благотворителността.\r\n***\r\n От 10.00 часа ще се проведе последното за годината заседание на общинския съвет в Ценово.\r\n***\r\n От 11.00 часа ученици от русенското средно училище с преподаване на немски език „Фридрих Шилер” ще зарадват онкоболните в Русе с  вкусни сладки и ще пеят коледни песни.\r\n***\r\nOт 16.30 часа в Парк Хотел Пирин ще се проведе първото издание на благотворителната инициатива „Децата на Сандански“, с участието на зам.-министър Александър Манолев и Световната звезда в професионалния бокс Дейзи Ланг.\r\n***\r\nОт 12.00 часа в град Сливен пред РУ – Сливен ще се проведе протест на служителите на МВР. \r\n*** \r\nОт 17.30 ч в зала № 2 на Родопския драматичен театър ще се проведе концерт на танцов състав „Родопчанче“ към НЧ „Балкански просветител 1871“.\r\n***\r\nОт 19.30 ч в зала № 1 на Родопския драматичен театър ще се проведе празничен концерт-спектакъл на танцово студио „THE ONE“.\r\n***\r\n От 18.00 часа в западната зала на Художествена галерия Стара Загора ще бъде открита изложба на наградените участници в Балканското квадринале на живописта „Митовете и легендите на моя народ‘ 2016”.\r\n***\r\n От 19.00 часа на сцената на Държавна опера-Стара Загора ще бъде представен спектакълът “Снежанка и седемте джуджета”.\r\n***\r\n От 13.00 часа в Малката зала на Областна администрация Хасково областният управител на Хасково Станислав Дечев ще проведе заключителна за 2017 година пресконференция.\r\n***\r\n От 11.00 часа директорът на ОДМВР- Шумен ст. комисар Ялчън Расим ще предостави кратки данни за изминалата година.\r\n***\r\n От 13.00 часа в Пресклуба на БТА пресконференция ще дадат представители на новоучреденото Гражданско сдружение „Рок общество”.\r\n***\r\nОт 18.00 часа в НЧ „Напредък“ ще се състои „Унгарска Коледа“- пресъздаване на унгарските коледни традиции.", "date": "2017.12.21", "title": "Предстоящи събития в страната за 22 декември (Агенция „Фокус“)"}
{"url": "http://www.focus-news.net/news/2017/12/21/2469952/afp-raul-kastro-smyata-da-otstapi-liderskiya-post-v-kuba-prez-april-2018-g.html", "text": "Президентът на Куба Раул Кастро смята да слезе от лидерския пост на държавата през април 2018 г., съобщава AFP. В четвъртък Националното събрание на страната отложи общите избори на острова за месец април, като преди това те бяха насрочени за края на февруари. \r\nПричината за отлагането е хаоса, в който се намира Куба заради нанесените от ураганите през септември щети. \r\n86-годишният Кастро, брат на починалия бивш кубински лидер Фидел Кастро, ще предаде правомощията си на избрания нов президент непосредствено след вота. : Цанко Цолов", "date": "2017.12.21", "title": "AFP: Раул Кастро смята да отстъпи лидерския пост в Куба през април 2018 г."}
{"url": "http://www.focus-news.net/news/2017/12/21/2469953/tass-evropeyskiyat-savet-dade-odobrenieto-si-za-prodalzhavane-na-ikonomicheskite-sanktsii-sreshtu-rusiya.html", "text": "Европейският съвет даде формалното си одобрение за продължаване на икономическите санкции срещу Русия, съобщава ТАСС, като се позовава на информация, публикувана на сайта на европейската институция. \r\nВ съобщение до медиите се казва, че „на 21 декември 2017 г., Съветът удължи икономическите санкции срещу някои от сферите на руската икономика до 31 юли 2018 г.“\r\nПо-рано през декември председателят на Европейския съвет Доналд Туск разкри, че страните от Европейския съюз са се съгласили да удължат рестрикциите, като това предстоеше да бъде формално гласувано, припомня агенцията. : Цанко Цолов", "date": "2017.12.21", "title": "ТАСС: Европейският съвет даде одобрението си за продължаване на икономическите санкции срещу Русия"}
{"url": "http://www.focus-news.net/news/2017/12/21/2469954/blagoevgrad-koledari-ot-detska-gradina-rosa-posetiha-nevrokopskata-mitropoliya.html", "text": "Малки коледари от детска градина №4 „Роса” в Благоевград посетиха Неврокопската митрополия и се срещнаха с Негово Високопреосвещенство Неврокопския митрополит Серафим. Това съобщиха от пресцентъра на Община Благоевград. Децата поздравиха присъстващите с песни и ритуали по повод настъпващите празници. \r\nСлед кратката програма, подготвена от IV „А“ група, всички гости бяха приети в личния кабинет на Негово Високопреосвещенство Неврокопския митрополит Серафим, където той лично разказа за празника „Игнажден” и предстоящите след него празнични коледни дни. „Децата толкова развълнувано изживяха срещата със светите хора, че дори едно от тях със сълзи отиде до светеца и го помоли да помогне на дядо му да оздравее, а той изпрати специален подарък за него – икона и вдъхна вяра и надежда в детските пълни със сълзи очи и сърце“, разказа д-р Ивет Здравкова, директор на детска градина №4 \"Роса\" - Благоевград, и специално благодари на Община Благоевград за възможността, която бе предоставена за реализирането на това посещение.", "date": "2017.12.21", "title": "Благоевград: Коледари от детска градина „Роса” посетиха Неврокопската митрополия"}
{"url": "http://www.focus-news.net/news/2017/12/21/2469955/la-vanguardia-izbiratelnata-aktivnost-v-kataluniya-do-1800-chasa-e-blizo-68.html", "text": "Избирателната активност на предсрочните избори за местен парламент в Каталуния до 18:00 часа местно време е 67,96%, пише La Vanguardia. Това е повече отколкото съответните данни на изборите от 2015 г., когато до 18:00 часа 63,12% от имащите право на глас бяха посетили урните. \r\nПовечето екзитполове дават минимална преднина на партиите, борещи се за независмост на областта и отделянето ѝ от Испания. Урните затварят в 20:00 часа местно време. Агенция „Фокус“ припомня: Вотът бе организиран от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост на 1 октомври тази година. Някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта, което допълнително повишава градуса на напрежението.: Цанко Цолов", "date": "2017.12.21", "title": "La Vanguardia: Избирателната активност в Каталуния до 18:00 часа е близо 68%"}
{"url": "http://www.focus-news.net/news/2017/12/21/2469956/afp-obshtoto-sabranie-na-oon-glasuva-128-na-devet-glasa-sreshtu-reshenieto-na-donald-tramp-da-priznae-erusalim-za-stolitsa-na-izrael.html", "text": "Общото събрание на ООН гласува с 128 гласа „За“, девет „Против“ и 35 въздържали се, да осъди решението на американския президент Доналд Тръмп да признае Ерусалим за столица на Израел, съобщава AFP. \r\nПо-рано държавният глава на САЩ заяви, че „ние гледаме“ като заплаши с контрамерки срещу страните, които смятат да подкрепят решението за отхвърляне на позицията на Белия дом. \r\nАмериканският постоянен представител в ООН Ники Хейли отбеляза малко преди вота, че решението ще определи начина, по който САЩ ще гледат на организацията в бъдеще. \r\nГласуваното от ООН решение обаче не е юридически задължаващо спрямо САЩ. : Цанко Цолов", "date": "2017.12.21", "title": "AFP: Общото събрание на ООН гласува 128 на девет гласа срещу решението на Доналд Тръмп да признае Ерусалим за столица на Израел"}
{"url": "http://www.focus-news.net/news/2017/12/21/2469957/d-r-plamen-filipov-mbal-sveta-petka-vidin-30-detsa-sa-nastaneni-v-detskoto-otdelenie-na-bolnitsata.html", "text": "30 деца са настанени в детското отделение на МБАЛ „Света Петка“-Видин, при капацитет от 35 легла, каза за Радио „Фокус“ – Видин д-р Пламен Филипов, завеждащ детското отделение в болницата. Той посочи, че след началото на януари 2018 г. се очаква грипната епидемия. \r\n„Има завишена заболеваемост на дихателните пътища. При затопляне на времето се увеличават и алергичните заболявания. По-малко са ентероколитите и пиелонефритите при децата“, коментира д-р Филипов. Той посочи, че голяма част от настанените деца в отделението ще прекарат коледните празници в болницата. „Това са децата, при които заболяването е в остра фаза. Тези, които вече са в процес на оздравяване, ще бъдат изписани“, уточни д-р Филипов. Той обясни, че при продължителни празници обикновено отделението се пълни с пациенти. „Тогава лекари има в спешните отделения. Те приемат децата и веднага ги пращат при нас, в болничното отделение, за да са сигурни, че няма да настъпят усложнения“, допълни д-р Филипов.\r\nАнна ЛОЗАНОВА", "date": "2017.12.21", "title": "Д-р Пламен Филипов, МБАЛ „Света Петка“-Видин: 30 деца са настанени в детското отделение на болницата"}
{"url": "http://www.focus-news.net/news/2017/12/21/2469958/stara-zagora-profesionalnata-gimnaziya-po-transport-i-transporten-menidzhmant-v-kazanlak-organizira-blagotvoritelni-initsiativi-v-polza-na-detsa-v-nuzhda.html", "text": "В навечерието на Рождество Христово, ученици и учители от Професионалната гимназия по транспорт и транспортен мениджмънт (ПГТТМ) в Казанлък се включиха в две благотворителни инициативи на гимназията под мотото „Да помогнем на дете в беда“, каза за Радио „Фокус“ директорът на училището Дечко Пейчинов.\r\nЕдна от инициативите е Коледен благотворителен базар с коледни погачи с късмети, вити баници, разнообразни сладкиши, кифлички и още много други лакомства. Средствата от базара ще бъдат дарени за \"Българската коледа\". Втората благотворителна инициатива - „Купи  календарче”, е на Олимпийския клуб към ПГТТМ, който събра средства за деца, лишени от родителска грижа.\r\nСлавяна ГАЙДАРОВА", "date": "2017.12.21", "title": "Стара Загора: Професионалната гимназия по транспорт и транспортен мениджмънт в Казанлък организира благотворителни инициативи в полза на деца в нужда"}
{"url": "http://www.focus-news.net/news/2017/12/21/2469959/amerikanskiyat-postoyanen-predstavitel-v-oon-niki-heyli-sasht-ne-zhelayat-da-si-plashtat-za-neuvazhenie.html", "text": "Американският постоянен представител в ООН Ники Хейли заяви в четвъртък, малко след като Общото събрание на ООН осъди решението на Белия дом за Ерусалим, че организацията не може да очаква САЩ  „да си плащат за привилегията да не бъдат уважавани“, пише американското издание Washington Examiner.\r\nХейли отбеляза, че от страната ѝ се иска да „плаща повече отколкото която и да е друга държава“, срещу което получава тази „съмнителна разлика“ между вложено и получено. \r\nИзданието цитира още от думите на американския постоянен представител, според които „ние имаме задължение да искаме повече от нашите инвестиции. И ако нашите инвестиции се провалят, имаме задължени да вложим парите си по по-продуктивни начини“. \r\nХейли продължи протеста си срещу взетото решение, като отбеляза, че „САЩ ще запомнят този ден, в който бяхме атакувани в Общото събрание защото упражняваме правата си на суверенна нация“. „Ще си го спомним, когато отново бъдем призовани да дадем най-голямата вноска в бюджета на организацията,“ продължи Хейли и завърши с думите: „Ще си го спомним, когато толкова много страни дойдат при нас, какъвто навик имат, за да искат от нас да плащаме повече и използваме влиянието си в тяхна полза“. \r\nПостоянният представител напомни, че решението на Тръмп от шести декември да признае Ерусалим за израелска столица не влиза в противоречие с възможността да бъдат водени преговори за двустранно решение на проблема между Израел и Палестинската автономия.  Агенция „Фокус“ припомня Изказването на Хейли е направено, след като на извънредна среща на Общото събрание на ООН, проведена на 21 декември, четвъртък, 128 държави осъдиха решението на Белия дом да признае Ерусалим за столица на Израел. Девет страни се обявиха против, докато 35 се въздържаха. Така ООН призова САЩ да се откаже от действията си, но за Вашингтон решението на организацията няма обвързващ юридически характер. : Цанко Цолов", "date": "2017.12.21", "title": "Американският постоянен представител в ООН Ники Хейли: САЩ не желаят да си плащат за неуважение"}
{"url": "http://www.focus-news.net/news/2017/12/21/2469960/darzhavata-shte-otgovori-tvardo-na-opita-za-ubiystvo-na-danachniya-sluzhitel-s-razsledvaneto-se-zaema-nay-dobriyat-ekip-na-sdvr-obzor.html", "text": "Когато стрелят по данъчен, стрелят по самата държава, и ако ги оставим безнаказани, утре ще посегнат и на друг, а ние искаме с колегите от МВР и от прокуратурата да ви създадем максималния комфорт да си вършите работата, защото вие я вършите в полза на цялото общество, на всеки един човек. С тези думи премиерът Бойко Борисов се обърна към директора на Националната агенция за приходите и ръководителите на териториалните ѝ дирекции по време на срещата с тях в Министерски съвет, повод за която стана инцидентът с простреляния в столицата на 18 декември данъчен служител. По време на срещата премиерът е уверил, че виновните за това деяние ще бъдат заловени и ще получат наказание, съгласно закона. „Имаме утвърден от прокурорите план, имаме насоки, имаме, дето се вика, достатъчно, за да им го върнем така, както заслужават. И това ще бъде сторено, може да бъдете сигурни, да ходите на работа на спокойни\", посочи още министър-председателят. \r\nСлед срещата в Министерски съвет се проведе и брифинг, на който бяха изнесени още подробности, свързани с този случай. На него главният прокурор Сотир Цацаров поясни, че опитът за убийство на данъчния служител не е свързан с неговия личен живот, а с изпълнението на професионалните му задължения. Той определи случая като „посегателство, което е изключително нагло“ и увери, че държавата ще „отговори твърдо“. По думите му в разследването на това престъпление е ангажиран най-добрият екип от СДВР, а всички действия по координацията са възложени на директора на Националната следствена служба и заместник на главния прокурор Борислав Сарафов.Финансовият министър Владислав Горанов подчерта, че от Военно-медицинската академия, където пострадалият е приет за лечение, всеки ден пристигат успокояващи новини за неговото състояние. По думите му там работят добри специалисти, които разполагат с модерна техника, медикаменти и консумативи, за да успеят да помогнат на пострадали, който продължава да бъде в тежко състояние. Според Горанов случилото се е „нагло покушение“ и „изстрел срещу държавността“. Министърът на вътрешните работи Валентин Радев увери, че ще бъде заловен не само извършителят на опита за убийство, но и поръчителят. Той се обърна и към семейството на пострадалия като ги успокои и увери, че той е ръцете на най-добрите добри лекари от ВМА. „Лично аз бях онзи ден при него. Запознах се със състоянието му, запознах се и с това как се грижат за него. Нека от семейството му бъдат спокойни”, подчерта министър Радев. \r\nОт своя страна директорът на НАП Галя Димитрова благодари на всички институции за усилията, които полагат случаят да бъде разрешен и също изрази увереност, че извършителят скоро ще бъде установен и задържан. „Ние осъзнаваме, че нашата работа е рискова. Няма как това да е по друг начин, след като работим с хора, които не искат да спазват закона и след като контролираме стоки с най-висок фискален риск”, допълни тя и увери, че усещайки закрилата на държавата, служителите на НАП ще продължат добросъвестно да изпълняват задълженията си.\r\nИван ЛАЗАРОВ", "date": "2017.12.21", "title": "Държавата ще „отговори твърдо“ на опита за убийство на данъчния служител, с разследването се заема най-добрият екип на СДВР (ОБЗОР)"}
{"url": "http://www.focus-news.net/news/2017/12/21/2469961/stara-zagora-shkola-zhivopis-kam-obshtinskiya-detski-kompleks-sv-ivan-rilski-v-kazanlak-predstavya-nyakolko-izlozhbi-v-grada.html", "text": "В навечерието на Коледа участниците в школа „Живопис” към Общинския детски комплекс „Св. Иван Рилски\" в Казанлък откриха няколко изложби със свои творби в града, каза за Радио „Фокус“ ръководителят на школата Галина Иванова. Съвместно с други школи по изобразително изкуство са изложени 16 коледни рисунки на стъклената витрина на Информационния център на ул. „Искра“ 4. В Детския отдел на библиотека „Искра”, освен с рисунки, школата към Общинския детски комплекс участва и в изложба с коледни картички, които са поздрав към всички деца и читатели на общинската библиотека.\r\nЗа седма поредна година в МБАЛ „Д-р Христо Стамболски“ е експонирана изложба под надслов „Коледни вълшебства”. С над 40 детски рисунки е украсено и фоайето на Община Казанлък. Децата от школата са се включили с изработени от тях картички и в благотворителен базар в Музея на фотографията.\r\nСлавяна ГАЙДАРОВА", "date": "2017.12.21", "title": "Стара Загора: Школа „Живопис” към Общинския детски комплекс „Св. Иван Рилски\" в Казанлък представя няколко изложби в града"}
{"url": "http://www.focus-news.net/news/2017/12/21/2469962/afp-palestinskata-avtonomiya-privetstva-reshenieto-na-oon-za-erusalim.html", "text": "Президентът на Палестинската автономия Махмуд Аббас приветства приетото от ООН решение, с което организацията осъжда признаването на Ерусалим за столица на Израел, това съобщава AFP, като се позовава на съобщена от говорителя на Аббас информация. \r\n„Решението на ООН отново потвърждава, че справедливата палестинска кауза се радва на подкрепата на международната право и никакво решение от която и да е страна може да промени това“, се казва в направено изявление. \r\n„Ние няма да прекратим усилията си в ООН и международните форуми с които искаме прекратяване на окупацията и създаване на независима палестинска държава със столица Източен Ерусалим“, се казва още в разпространеното съобщение.   : Цанко Цолов", "date": "2017.12.21", "title": "AFP: Палестинската автономия приветства решението на ООН за Ерусалим"}
{"url": "http://www.focus-news.net/news/2017/12/21/2469963/nimh-prez-sledvashtoto-denonoshtie-oblachnostta-shte-e-razkasana-maksimalnite-temperaturi-shte-sa-mezhdu-0-i-5.html", "text": "През следващото денонощие облачността ще е разкъсана, през деня - намаляваща на места до предимно слънчево. Това съобщи за Агенция „Фокус“ Боряна Маркова, дежурен синоптик в Националния институт по метеорология и хидрология (НИМХ) към Българската академия на науките (БАН). Ще духа слаб до умерен вятър от запад-северозапад. Минималните температури ще са между минус 6° и минус 1°, а максималните - между 0° и 5°.\r\nПо Черноморието ще има променлива облачност. Ще духа слаб до умерен северозападен вятър. Максимални температури на въздуха: 2-4°. Температурата на морската вода е 9°-10°. Вълнението на морето ще бъде 1-2 бала.\r\nВ планините ще бъде предимно слънчево. Ще духа до умерен северен вятър, който след обяд ще се усилва. Максималната температура на височина 1200 метра около 2°, на 2000 метра – около минус 4°.\r\nАтмосферното налягане е значително по-високо от средното за декември и ще остане без съществена промяна.\r\nВ събота и неделя вятърът от север-северозапад ще се усили. Облачността ще бъде по-често значителна и главно през първия ден на места ще превали слабо, предимно сняг; в неделя слаби превалявания са възможни само в планините. В неделя ще започне и затопляне. В понеделник все още ще духа слаб до умерен северозападен вятър и ще преобладава слънчево време, дневните температури ще се повишат чувствително.", "date": "2017.12.21", "title": "НИМХ: През следващото денонощие облачността ще е разкъсана, максималните температури ще са между 0° и 5°"}
{"url": "http://www.focus-news.net/news/2017/12/21/2469964/benyamin-netanyahu-ne-priemame-reshenieto-na-oon-za-erusali-no-sme-dovolni-sled-glasuvaneto.html", "text": "Израелският премиер Бенямин Нетаняху осъди решението на Общото събрание на ООН за Ерусалим, но заяви че е доволен заради големия брой страни, които не са подкрепили осъждането на действията на американския президент Доналд Тръмп да признае града за столица на Израел. Това съобщава AFP. \r\nМинистър-председателят заяви малко след вота, че „ние няма да приемем решението на ООН, но сме доволни от големия брой държави, които избраха да не го подкрепят.“ Агенция „Фокус“ припомня На извънредна среща на Общото събрание на ООН, проведена в четвъртък, 21 декември, 128 държави осъдиха решението на Белия дом да признае Ерусалим за столица на Израел. Девет страни се обявиха против, докато 35 се въздържаха. Така ООН призова САЩ да се откаже от действията си, но за Вашингтон решението на организацията няма обвързващ юридически характер.: Цанко Цолов", "date": "2017.12.21", "title": "Бенямин Нетаняху: Не приемаме решението на ООН за Ерусали, но сме доволни след гласуването"}
{"url": "http://www.focus-news.net/news/2017/12/21/2469965/stolichniyat-obshtinski-savet-zapazi-nepromenena-taksa-smet-i-odobri-184-mln-lv-za-pochistvane-na-sofiya-obzor.html", "text": "С 42 гласа „за“, 9 „против“ и 8 „въздържали се“ Столичният общински съвет реши такса „смет“ да остане непроменена в план-сметката за 2018 година. Планираните средства в план-сметката са с 11 млн. лв. повече в сравнение с 2017 г. и ще бъдат осигурени от бюджета на Столична община. Общият размер на средствата за чистотата в София възлизат на почти 184 млн. лв., като основното увеличение е в дейностите, свързани с лятното почистване. \r\nПлан-сметката предизвика остри дебати и председателят на постоянната комисия по опазване на околната среда, земеделие и гори Лорита Радева уточни пред журналисти, че увеличаването на средствата и броя на кратностите за почистване чрез измиване на улиците е мярка, свързана както с грижа за чистотата на въздуха, така и имаща отношение във връзка със създаване на по-приветливо състояние на града. 4 пъти годишно ще се мият улиците с автоцистерна и 10 пъти с т.нар. дюзи. „Общо 76 000 дка измиване с автоцистерна и 66 000 дка с дюзи“, обясни Радева и подчерта, че Столична община в лицето на управлението на града за поредна година запазва размера на такса „смет“. Според нея с оптимизиране на дейностите, завишаване на контрола и с по-добра организация на работата при такса „смет“ такава, каквато продължава да бъде поредна година, могат да осигурят по-висок обем на дейности за почистването и по този начин да гарантират и по-добра услуга на софиянци. „Би било безумно да изискваме, ако предния ден е валял дъжд, на следващия ден непременно да се измие. Това би било необосновано разходване на средства“, каза още Лорита Радева.  Стефан Марков от Реформаторския блок допълни, че план-сметката няма как да не бъде гласуване и София да остане непочистена. „Предложихме да се обърне повече внимание на подлезите. Всички сме ставали свидетели, че в част от подлезите има проблем, както с осветлението, така и с хигиената. Поне почистването може да бъде решено чрез план-сметката. Идеята беше наистина чрез нея да се даде приоритет на почистването в подлезите, защото това е едно от нещата, които пряко засягат пешеходците. Ежедневно почистването на улиците е факт така или иначе. Надяваме се да има повече средства и приоритет, както и контрол при почистването на подлезите“, коментира той и уточни, че януари ще поиска справка, както миналата година, за глобите, свързани с почистването. Иван Таков от БСП предложи да не бъде подкрепена план-сметката в този вид. „Тя е зачената в лъжа. Ще мием още по-кратно, но това най-вероятно ще засегне само районът около НДК заради европредседателството. Знаем, че Столична община е длъжник на софиянци. Не са ли ни чисти улиците и въздухът няма да е по-чист“, заяви Таков. Той предложи намаление от 10% на такса „смет“. Предложението му обаче бе отхвърлено с 9 гласа „за“, 26 „против“ и 21 „въздържали се“. Зам.-председателят на СОС Станчо Станков заяви в реплика, че Иван Таков чете цифрите, както дяволът евангелието.  \r\nСпоред секретаря на групата на ГЕРБ Ботьо Ботев предложението на Иван Таков за 10% намаление на такса „смет“ е популистко.  \r\nОт своя страна Иван Таков отговори, че да го обвиняват в популизъм е доста неуместно. „За 7 години с 40% са се увеличили средствата за почистване, но все още не е това, което трябва. Държим оттук нататък след като изтекат договорите, функциите за почистване да са изцяло само за сметка на Столична община“, подчерта общинският съветник.  \r\nЗам.-кметът Йоана Христова допълни, че лятното почистване не включва само миене, а и метене. „Включва почистване от наноси на уличните платна, метенето и миенето на подлезите, на тротоарите. Това са поредици от дейности. Плановете, както за 2017 г., така и в близката 2018 г. ще бъдат отново на сайта на Столична община, така че всеки гражданин може да провери заложеното за миене на неговата улица, дали наистина се случва. Нашите разчети показват, че към ноември месец 93% са изразходените средства за почистване“, обясни тя.  Милка Христова от БСП заяви, че не са съгласни по отношение на политиката по почистването на града. „В момента знаем, че това не е такса „смет“, а данък. Няма човек, който да не желае доброто на града и в този смисъл да изглежда подреден и чист. Недомислен израз е, че ще мием и чистим повече по време на председателството“, каза още Милка Христова.  \r\nЗам.-кметът Дончо Барбалов уточни, че има някои неща, които не се финансират от такса „смет“. Той даде пример с това, че 3,2 млн. лв. предвидени за почистване речни корита. „Излезе, че Инспектората е излишна институция“, добави той.  Трайчо Трайков от Реформаторския блок заяви, че за поредна година има увеличение в план-сметката, което принципно е добре. „Би ми било обидно гражданите да се информират за чистотата от апликации, а не от данни на общината. Има конкретни начини как дейностите по сметоизвозването могат да бъдат намалени с 20-30% и поемам ангажимент да ги представя по надлежния ред“, коментира той. Лорита Радева обаче поясни, че се Столична община предоставя на гражданите информацията за чистотата в столицата. „Категорично сме отворени за информация на гражданите“, подчерта тя.  \r\nПред журналисти Иван Таков от БСП изрази разочарование, че Общинският съвет не прие предложението им за намаляване на такса „смет“ с 10%. Според него то е напълно аргументирано и с числа са показали, че има такава възможност. По думите му за последните 4 години са събрани повече от 100 млн. лв. от софиянци, отколкото са разходвани за чистота. \r\nЛидерът на Градския съвет на БСП-София и председател на групата на общинските съветници от БСП в Столичния общински съвет Калоян Паргов също подкрепи колегата си Таков, като посочи, че план-сметката за чистота не е справедлива. „Софиянци да знаят, че тя няма да промени, въпреки че е по-голяма, коренно екологията на столичния град. Въздухът ще продължи да бъде по-мръсен, няма да се чистят, метат ежемесечно столичните улици и булеварди, а няколко пъти в годината и то само определени. Тоест, да знаят по-голямата част от столичани, че тяхната уличка няма да дочака тази година да бъде измита или изметена“, коментира Паргов. Според него гражданите ясно са показали, че през тази 2017 г. вече не могат да търпят начина, по който се управлява столичният град и са поискали и оставката на Йорданка Фандъкова преди месец. „Ще продължим да настояваме г-н Барбалов да не си играе на закони, наредби и закончета, а да даде ясна справка в последните 5 години тези надвзети пари къде са похарчени. Сигурен съм, че ще стане ясно, че една част от тях са отишли да запълват дупки за други дейности в бюджета, а не за функцията чистота и екология“, каза още Калоян Паргов.  \r\nЛюба АЛЕКСИЕВА", "date": "2017.12.21", "title": "Столичният общински съвет запази непроменена такса „смет“ и одобри 184 млн. лв. за почистване на София (ОБЗОР)"}
{"url": "http://www.focus-news.net/news/2017/12/21/2469966/washington-post-oon-osadi-reshenieto-na-administratsiyata-na-donald-tramp-da-priznae-erusalim-za-stolitsa-na-izrael.html", "text": "Общото събрание на ООН гласува със смазващо мнозинство да осъди решението на администрацията на американския президент Доналд Тръмп, с което Белия дом призна Ерусалим за столица на Израел. Въпреки откровените заплахи на Вашингтон, че САЩ ще спрат финансирането си за организацията, 128 държави гласуваха „За“ приемането на решението, отбелязва американското издание Washington Post, като информира още, че девет страни са били против, а 35 въздържали се. \r\nРешението обаче не е обвързващо юридически, припомня изданието, като цитира думи на американския постоянен представител в ООН Ники Хейли, според които американското посолство в Израел ще бъде преместено от Тел Авив в Ерусалим и „никакво решение на ООН не може да промени това“. Вотът на организацията обаче ще промени възгледите на Вашингтон към световната организация, смята Хейли. \r\nМалко след гласуването, израелският премиер Бенямин Нетаняху благодари на Хейли и Тръмп затова че са „застанали зад Израел и зад истината“, защото „в крайна сметка, истината ще възтържествува“. \r\nМакар да не е обвързващо, решението носи политическо съобщение, смята вестникът, като то ще даде отзвук най-вече в Близкия изток, където решението на американския президент даде началото на бурни граждански протести и остри държавни реакции. \r\nСред осъдилите решението на Белия дом държави са и неприятели на администрацията  на Доналд Тръмп като Венецуела, Сирия и Северна Корея, завършва кометара си изданието. \r\nАгенция \"Фокус\" припомня: Израел установява контрол над Източен Ерусалим през 1967 г. след Шестдневната война, като по-късно анексира завладените територии. Държавата смята града за своя единна и неделима столица. От своя страна палестинците желаят Източен Ерусалим да бъде столица на бъдеща независима тяхна държава. Всички страни, които имат дипломатически отношения с Израел са разположили своите посолства в Тел Авив за да избегнат вземане на страна в спора между Израел и Палестинската автономия. : Цанко Цолов", "date": "2017.12.21", "title": "Washington Post: ООН осъди решението на администрацията на Доналд Тръмп да признае Ерусалим за столица на Израел"}
{"url": "http://www.focus-news.net/news/2017/12/21/2469982/afp-izborniyat-den-v-kataluniya-priklyuchi-teche-prebroyavane-na-glasovete.html", "text": "Изборният ден в Каталуния приключи, като вече е започнал процес по преброяване на гласовете, съобщава AFP. Гласоподавателите, пристигнали и чакащи на опашки след края на гласуването, все пак ще получат правото да упражнят гласа си. Според официални данни, избирателната активност е изключително висока, макар агенцията да не предлага точна цифра. Към 18:00 часа обаче почти 68% от имащите право на глас бяха отишли до урните. Агенция „Фокус“ припомня: Вотът бе организиран от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост на 1 октомври тази година. Някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта, което допълнително повишава градуса на напрежението.\r\nПовечето екзитполове дават преднина на партиите, които искат отделяне на Каталуния от Испания. : Цанко Цолов", "date": "2017.12.21", "title": "AFP: Изборният ден в Каталуния приключи, тече преброяване на гласовете"}
{"url": "http://www.focus-news.net/news/2017/12/21/2469983/zabrana-za-manipulatsiya-na-kilometrazha-i-globi-za-neukrepen-tovar-sa-sred-novite-promeni-v-zakona-za-dvizhenie-po-patishtata-obzor.html", "text": "В последния ден от парламентарната сесия депутатите направиха поредните промени в Закона за движение по пътищата. Те забраниха манипулацията на километража на превозните средства, с изключение на смяната му при установена повреда. Смяната ще се удостоверява с декларация от извършилия ремонта, в която са посочени датата, показанието на стария и на новия километраж. Глобата за манипулирането му ще бъде от 2000 до 7000 лева. 3000 лева ще бъде глобата за извършване на прегледи на МПС с техника с нарушена маркировка или пломба.\r\nПарламентът въведе и глоби за неукрепен товар в зависимост от допуснатите неизправности. Незначителните ще се санкционират с глоба от 500 лева. Глобата при значителни неизправности при укрепването на товара ще бъде 1000 лева, а при опасни неизправности - 1500 лева. Министърът на транспорта, съгласувано с вътрешния министър, ще определя с наредба условията и реда за укрепване на превозваните товари. Наредбата ще определя и случаите, в които на МПС и ремаркетата при първоначална регистрация ще се извършва преглед на техническа изправност.\r\nОкончателно регистрацията на МПС с неизправности в техническия преглед ще се прекратява служебно от ИА „Автомобилна администрация“. Тя ще се възстановява отново служебно при данни от агенцията за преминат периодичен преглед със заключение, че въпросното МПС вече може да се движи.\r\nУдостоверенията за техническа изправност вече ще запазват валидността си при промяна на собственика на превозното средство. В такива случаи регистрационните номера няма да се подменят. ИА „Автомобилна администрация“ ще води регистър на извършените периодични технически прегледи. Директорът на агенцията ще има право да обяви за невалидно удостоверението за техническа изправност, когато МПС не е било представено за преглед или издадените документи не съответстват на категорията на МПС.\r\nВ кулоарите на парламента главен секретар на ИА „Автомобилна администрация“ Дамян Войновски обясни, че промените в Закона за движение по пътищата дават възможност за прекратяване на фиктивните технически прегледи. Облекчават се и изискванията към пунктовете по отношение на разрешителния режим. За удължаване на разрешителното ще се подава само заявление. Няма да има промяна в глобите на пунктове, които са извършвали фиктивни прегледи. „Важно е да обявяваме, че дадени превозни средства не са преминали технически преглед, за да не търпим санкции от ЕС“, заяви гл. секретар на агенцията. \r\nБиляна ИВАНОВА", "date": "2017.12.21", "title": "Забрана за манипулация на километража и глоби за неукрепен товар са сред новите промени в Закона за движение по пътищата (ОБЗОР)"}
{"url": "http://www.focus-news.net/news/2017/12/21/2469984/danka-lyurtova-zam-kmet-na-karlovo-ima-golyama-veroyatnost-obshtinata-da-dobavi-novi-obekti-v-investitsionnata-si-programa.html", "text": "През януари 2018 г. ще се проведе среща за представяне на напредъка на 39-те общини – бенефициенти по приоритетна ос 1 на Оперативна програма „Региони в растеж“ 2014-2020 г. Това каза за Радио „Фокус”-Пловдив Данка Люртова, зам.-кмет на Карлово. „Според това, колко е напреднала и как всяка една община е изпълнила предвидените дейности по инвестиционната си програма, ще бъдат давани възможности за промяна на резервните списъци, които са предадени още през 2016 г. и може да се добавят още нови обекти. В този смисъл има твърде голяма вероятност Община Карлово да добави нови обекти в Инвестиционната си програма, заяви тя.\r\n „Това ни е целта. И най-вече - в градската инфраструктура имаме готови проекти, които са одобрени от Общината. Дадат ли ни възможността да кандидатстваме, това ще се случи възможно по най-бързия начин. Става въпрос за междублокови пространства, още улици и зони за отдих. Имаме готовност, една крачка сме напред”, уточни Люртова. „След изпълнението на дейностите по социалната инфраструктура ще достигнем около 80% усвояване на предвидения първоначален бюджет по програмата”, добави тя.\r\n„Очакваме в средата на 2018 г. да заработи Фондът на фондовете към Министерството на регионалното развитие и благоустройството /МРРБ/, за да можем да кандидатстваме с проектите, които сме предвидили по културната инфраструктура“, посочи Данка Люртова. По думите й Фондът ще управлява европейските средства за градско развитие, като ще има и съфинансиране от страна на общините. „Изчакваме да заработи фондът, за да можем да знаем какво ще бъде нашето финансиране, да си подадем проектите и да кандидатстваме, за да можем до края на другата година да имаме избрани изпълнители, а 2019 година да започнем самата работа по културната инфраструктура”, каза Люртова  \r\nЦветана ТОНЧЕВА", "date": "2017.12.21", "title": "Данка Люртова, зам.-кмет на Карлово: Има голяма вероятност Общината да добави нови обекти в Инвестиционната си програма"}
{"url": "http://www.focus-news.net/news/2017/12/21/2469985/d-r-kostadinka-marinova-odbh-varna-izvarshvame-zasileni-proverki-vav-vrazka-s-kolednite-i-novogodishnite-praznitsi.html", "text": "Областната дирекция по безопасност на храните във Варна извършва интензивни проверки във връзка с предстоящите коледни и новогодишни празници. Това каза в интервю за Радио „Фокус“ – Варна д-р Костадинка Маринова, директор на отдел „Контрол на храните” при Областната дирекция по безопасност на храните (ОДБХ) във Варна. „Проверките, които извършваме във връзка с Коледа и Нова година, са по заповед на изпълнителния директор за засилени проверки. При проверките ще се проверяват обекти за производство на храни, обекти за търговия с храни на дребно и едро, заведения за обществено хранене и пазари. Ще се следи за съответствие на сградов фонд и оборудване, произход и правилно съхранение на храните, срокове на съхранение на суровини и храни, етикетиране на харните и системи за управление безопасност на храните“, допълни д-р Костадинка Маринова.\r\nТя посочи също, че през всички почивни дни ще има дежурни инспектори, които ще извършват проверки в обектите. Гражданите могат да подават сигнали на националния телефон 0700 122 99, както и на  телефона за жалби и сигнали на Областната дирекция по безопасност на храните във Варна – 052 600 871. Сигналите могат да се подават и по електронен път в сайта на Българската агенция по безопасност на храните.\r\nД-р Костадинка Маринова отбеляза, че засилените проверки по повод предстоящите празници са започнали от 19 декември. До момента инспекторите от отдел „Контрол на храните” при Областната дирекция по безопасност на храните във Варна са извършили 95 проверки. По-често констатирани са несъответствия по сградов фонд и оборудване, некоректно водене на записи към системите за управление на безопасността на храните, пропуски при етикетирането на храните. „До момента не са констатирани несъответствия, свързани със съхранение на храните и сроковете на годност, както и произход на храните. За констатираните до момента нарушения са издадени 15 предписания и 2 акта за установяване на административно нарушение“, допълни д-р Костадинка Маринова.\r\nМарияна ВАЛЕНТИНОВА", "date": "2017.12.21", "title": "Д-р Костадинка Маринова, ОДБХ – Варна: Извършваме засилени проверки във връзка с коледните и новогодишните празници"}
{"url": "http://www.focus-news.net/news/2017/12/21/2469986/zapochva-obshtonatsionalna-proverka-na-vsichki-peshehodni-pateki-obzor.html", "text": "Взехме решение да бъде проведе общонационална проверка на всички пешеходни пътеки. Това заяви главният прокурор Сотир Цацаров по време на брифинг във връзка със зачестилите пътно-транспортни произшествия на пешеходни пътеки и възложените проверки за изправността им, който се проведе в сградата на МВР. Цацаров поясни, че проверката се разпорежда от прокуратурата и се възлага на органите на МВР и регионалното министерство. „Недопустимо е ежедневно да продължават да се газят и убиват хора на пешеходни пътеки, често пъти и деца”, аргументира се главният прокурор. Той допълни, че проверката ще се проведе на територията населените места в цялата страна и трябва да приключи до края на месец февруари 2018 г. Обект на проверката ще бъде съответствието на пътеките с нормативната база, а целта е да се провери дали отговарят на всички изискания.\r\nКъдето бъдат установени нарушения, ще бъдат направени и предписания към кметовете да приведат пешеходните пътеки в съответствие с нормативните изисквания, а за тези, които не ги изпълняват, ще последват санкции. \r\nЗа да аргументира необходимостта от тази проверка, министърът на вътрешните работи Валентин Радев цитира данни от доклад на ГД „Национална полиция“, според който всяко 12-о пътно произшествие в селата завършва със смърт, а в градовете – всяко 26-о. В населените места тежките транспортни произшествия за 11-те месеца на 2017 г. са 4 038, а извън населените места са почти два пъти по-малко – 2 269. „В населените места загиналите са 179, в извън населените – 435”, подчерта Радев. \r\nМинистърът обясни, че инициативата за проверката е на държавното обвинение и главния прокурор Сотир Цацаров и благодари на регионалния министър Николай Нанков, че се е присъединил към нея.\r\nОт своя страна министър Нанков поясни, че съвместно с областните управления на Министерството на вътрешните работи ще бъде направена проверка на пешеходните пътеки във всички 265 общини страната. Тя ще е само за населените места, защото по републиканските пътища такава тече вече втора седмица. До два месеца се очаква пешеходните пътеки по републиканските пътища да бъдат описани. „Убеден съм, че картата, която ще направим, ще даде цялостна представа не само за финансовите нужди за полагане на пешеходни пътеки, но и за това как представителите на местната власт изпълняват нормативните изисквания за осигуряването на безопасно придвижване по общинските пътища“, каза по време на брифинга регионалният министър Николай Нанков. По думите му в момента няма синхронизация между изискванията за пешеходните пътеки по републиканската пътна мрежа и тези в урбанизираните територии. \r\nИван ЛАЗАРОВ", "date": "2017.12.21", "title": "Започва общонационална проверка на всички пешеходни пътеки (ОБЗОР)"}
{"url": "http://www.focus-news.net/news/2017/12/21/2469987/veliko-tarnovo-mladite-aktyori-na-ezikovata-gimnaziya-podariha-na-publikata-teatralen-praznik-predi-koleda.html", "text": "В навечерието на Коледа младите актьори от театралната студия на Езикова гимназия „Проф. д-р Асен Златаров”-Велико Търново подариха на публиката истински празник, съобщиха от гимназията. В продължение на два дни бяха изиграни няколко представления на спектакъла „Коледата е възможна” благотворително. Директорът на дирекция „Социални дейности и здравеопазване“ при Община Велико Търново д-р Диляна Вачкова, управителите на центровете за настаняване от семеен тип и екипът на SOS Младежки домове в града изказаха искрена благодарност от името на своите възпитаници за театралния празничен подарък.\r\n„Коледата е възможна” е атрактивен музикален спектакъл за Снежната кралица, за откраднатото време и за Дядо Коледа, без когото Коледата е невъзможна… Представлението е едно очарователно намигване към всички малки и вече пораснали деца. Неусетно публиката става активен участник в цветния празник, наречен „Коледата е възможна”. Сценарият и постановката са дело на преподавателя по Български език и литература Маргарита Маринова, режисурата е на Веселин Василев, а студийният звукозапис – на Петър Атанасчев. В спектакъла участват Йоанна Йорданова, Христо Камбушев, Иоан-Парашкев Петров, Маги Станова, Мария Иванова, Сияна-Мария Петрова, Бояна Узунова, Божидара Кънчева, Силвия Минкова, Михаела Симитчийска, Преслава Бояджиева, Славена Първанова, Александра Копаранова и Никита Рачева.\r\nВ театралния празник взеха участие деца и младежи от центровете за настаняване от семеен тип, SOS Младежки домове и ученици от Езикова гимназия.", "date": "2017.12.21", "title": "Велико Търново: Младите актьори на Езиковата гимназия подариха на публиката театрален празник преди Коледа"}
{"url": "http://www.focus-news.net/news/2017/12/21/2469988/plovdiv-mladezhite-ot-bchk-organizirat-traditsionnata-si-koledna-kampaniya-kutii-na-priyatelstvoto-v-grada.html", "text": "Младежите от БЧК-Пловдив организират традиционната си коледна кампания „Кутии на приятелството“. Това съобщиха за Радио „Фокус“ – Пловдив от Областен съвет на БЧК - Пловдив. В рамките на кампанията ученици от различни училища  в Пловдив имат възможност да дарят нови играчки, книжки и лакомства, опаковани и надписани с послания от тях, които след това ще достигнат до децата, принудени да прекарат коледно-новогодишните празници в болничните заведения в града. 20 доброволци на БМЧК – Пловдив ще поднесат на децата от болниците над 100 подаръка. Коледната кампания през 2017 година е стартирала през месец ноември, като в нея са се включили ОУ „Райна Княгиня“,  СУ „Любен Каравелов“ и група от ДГ „Чучулига“.\r\nОт Областния съвет на БЧК в Пловдив уточниха, че дейностите по кампанията ще бъдат разпределени в два дни – 22 и 28 декември. На 22 декември доброволците ще посетят децата в Клиниката по детска хирургия на УМБАЛ „Св. Георги“ и в Отделението по педиатрия в МБАЛ „Пловдив“.  На 28 декември ще бъдат зарадвани с подаръци децата в Детската клиника при УМБАЛ „Св. Георги“.\r\nТони МИХАЙЛОВ", "date": "2017.12.21", "title": "Пловдив: Младежите от БЧК организират традиционната си коледна кампания „Кутии на приятелството“ в града"}
{"url": "http://www.focus-news.net/news/2017/12/21/2469989/d-r-ivanka-deleva-odbh-montana-deset-ekipa-izvarshvat-zasileni-proverki-na-predpriyatiya-skladove-i-zavedeniya-v-oblastta.html", "text": "Десет екипа извършват засилени проверки на предприятия за храни, складове на едро пазари, борси и заведения за хранене в област Монтана,  каза за Радио „Фокус“-Видин д-р Иванка Делева, началник на отдел „Контрол на храните“ в Областната дирекция по безопасност на храните (ОДБХ) – Монтана. Тя посочи, че се проверяват сградният фонд и оборудването на всеки обект. „Проверява се преди всичко произходът и правилното съхранение на храните. Обръща се внимание на сроковете на съхранението на храните, правилното етикиране, което в бързината някои от операторите пропускат“, каза д-р Делева. Тя посочи, че при установяване на несъответствия се предприемат мерки. Проверките са започнали на 19 декември и ще продължат до 2 януари следващата година включително.\r\nАнна ЛОЗАНОВА", "date": "2017.12.21", "title": "Д-р Иванка Делева, ОДБХ-Монтана: Десет екипа извършват засилени проверки на предприятия, складове и заведения в областта"}
{"url": "http://www.focus-news.net/news/2017/12/21/2469990/veliko-tarnovo-initsiativna-grupa-pochisti-tabelite-na-vhodovete-na-gorna-oryahovitsa.html", "text": "В своята първа акция представители на инициативната група „отГОворните“ почистиха табелите на входовете на Горна Оряховица, съобщиха от инициативната група. Младите  хора се събраха и със собствени препарати и инструменти почистиха указателните табели за вход и изход от града. Проблемът е от години, а през това време табелите бяха осквернени със спрейове и стикери. За да съберат повече съмишленици „отГОворните“ обявиха събитието и в социалната мрежа.\r\nКаузатa „отГОворните“ е създадена в Горна Оряховица през ноември с цел да провокира младите хора в града да бъдат  съпричастни с живота и бъдещето на населеното място.", "date": "2017.12.21", "title": "Велико Търново: Инициативна група почисти табелите на входовете на Горна Оряховица"}
{"url": "http://www.focus-news.net/news/2017/12/21/2469991/mevlyut-chavushoglu-votat-na-obshtoto-sabranie-za-erusalim-pokaza-che-dostoynstvoto-i-suvereniteta-ne-sa-za-prodan.html", "text": "Главната статия на първа страница на турския вестник Daily Sabah също е посветена на резолюцията на ООН за Ерусалим, като изданието цитира изказване на първия дипломат на Анкара. Според Мевлют Чавушоглу, фактът, че Общото събрание на ООН е гласувало убедително да осъди решението на американския президент Доналд Тръмп, с което той признава Ерусалим за израелска столица, показва че достойнството и суверенитетът „не са за продан“. \r\nТурският външен министър разкритикува заплахите на САЩ, направени малко преди срещата на Общото събрание, отбелязва вестникът. Според  Чавушоглу, коментарите на Вашингтон за спиране на средствата за развитие към организацията и страните, които са гласували „За“ приемането на решението, са „хулиганство“ и напълно неприемливи. \r\n„Може да сте силни, но това не означава, че сте прави“, обърна се външният министър към САЩ, цитиран от изданието. \r\n„Ерусалим е свещен за три монотеистични религии, хуманитарен дълг е да спасим града“, завърши обръщението си Чавушоглу.\r\nСред 35-те държави, които се въздържаха от вземане на страна са Австралия, Канада, Мексико и Филипините, отбелязва изданието. Агенция \"Фокус\" припомня: Турция бе една от страните, които разкритикуваха най-остро взетото от Белия дом на шести декември решение. След като във вторник САЩ наложиха вето върху опит на Съвета за сигурност на ООН да осъди решението на Вашингтон, Анкара, заедно с Йемен, бе инициатор на извънредната среща на Общото събрание в четвъртък, 21 декември. : Цанко Цолов", "date": "2017.12.21", "title": "Мевлют Чавушоглу: Вотът на Общото събрание за Ерусалим показа, че достойнството и суверенитета не са за продан"}
{"url": "http://www.focus-news.net/news/2017/12/21/2469992/grupata-na-prof-hristo-pimpirev-dostigna-antarktida.html", "text": "След шест дневно очакване в най-южния чилийски град Пунта Аренас на прозорец хубаво време, днес групата на проф. Христо Пимпирев достигна Антарктида. Бразилският военен самолет Херкулес С130 кацна на макадамовата писта на о-в Кинг Джордж и българските антарктици очакват утре или вдругиден малкото ветроходно корабче”Аустралис” да ги отведе на базата ни „Св. Климент Охридски” на о-в Ливингстън. Там те ще се присъединят към останалите българи, които са раззимили и подготвили базата за работа през настоящия астрален сезон.", "date": "2017.12.21", "title": "Групата на проф. Христо Пимпирев достигна Антарктида"}
{"url": "http://www.focus-news.net/news/2017/12/21/2469993/balkan-insight-balgarskiyat-parlament-otmeni-reshenieto-si-otnosno-moratoriuma-za-novi-lekarstva.html", "text": "Българските народни представители гласуваха с абсолютно мнозинство и оттеглиха противоречивото си решение относно мораториум, засягащ обществено финансиране на нови лекарства, съобщава Balkan Insight. \r\nНа 14-и септември управляващото мнозинство на партията на премиера Бойко Борисов ГЕРБ и националистите от Обединени патриоти, подкрепени от движението „Воля“, приеха бюджета за 2018 г. за сферата на здравеопазването, който постановяваше спиране на лекуването с иновационни лекарства в рамките на годината. Но след протести от пациентски организации и среща между Борис и лидера на опозицията Корнелия Нинова (Българска социалистическа партия), ГЕРБ направи обратен завой и промени първоначалното си решение, което според много щеше да остави хиляди пациенти без опция да се лекуват. : Цанко Цолов", "date": "2017.12.21", "title": "Balkan Insight: Българският парламент отмени решението си относно мораториума за нови лекарства"}
{"url": "http://www.focus-news.net/news/2017/12/21/2469994/el-pais-nay-malkata-katalunska-obshtina-obyavi-rezultatite-si-predimstvo-za-partiite-iskashti-nezavisimost.html", "text": "Най-малката община в Каталуния обяви своите пълни резултати, пише El Pais. От 23-ма гласували, 10 са подкрепили Каталунската републиканска левица, осем гласа има „Заедно за Каталуния“, три гласа за Каталунските социалисти. Крайно лявата „Кандидатура за народно единство“ има един глас. С два е движението „Граждани“. Трима граждани не са упражнили правото си на глас. Резултатите показват преднина за партиите, искащи независимост, отбелязва вестникът. : Цанко Цолов", "date": "2017.12.21", "title": "El Pais: Най-малката каталунска община обяви резултатите си – предимство за партиите, искащи независимост"}
{"url": "http://www.focus-news.net/news/2017/12/21/2469995/obshtoto-sabranie-na-oon-osadi-reshenieto-na-sasht-za-erusalim-ot-vashington-nameknaha-za-otvetni-deystviya-obzor.html", "text": "В четвъртък, 21 декември, общото събрание на ООН осъди решението на САЩ да признаят Ерусалим за столица на Израел. 128 държави се обявиха против действията на президента Доналд Тръмп, девет подкрепиха Белия дом, 35 се въздържаха. Резолюцията на организацията, макар и юридически необвързваща, предизвика реакцията на американския постоянен представител в ООН Ники Хейли, която подчерта, че никакво решение на организацията не може да спре САЩ да преместят посолството си в Израел от Тел Авив в Ерусалим. Хейли намекна, че САЩ правят най-голямата вноска в бюджета на организацията и заради решението, може да преразгледат позицията си. Хейли отбеляза, че от страната ѝ се иска да „плаща повече отколкото която и да е друга държава“, срещу което получава тази „съмнителна разлика“ между вложено и получено. „Ние имаме задължение да искаме повече от нашите инвестиции. И ако нашите инвестиции се провалят, имаме задължени да вложим парите си по по-продуктивни начини“, заяви тя.\r\nХейли продължи протеста си срещу взетото решение, като отбеляза, че „САЩ ще запомнят този ден, в който бяхме атакувани в Общото събрание защото упражняваме правата си на суверенна нация“. „Ще си го спомним, когато отново бъдем призовани да дадем най-голямата вноска в бюджета на организацията,“ продължи Хейли и завърши с думите: „Ще си го спомним, когато толкова много страни дойдат при нас, какъвто навик имат, за да искат от нас да плащаме повече и използваме влиянието си в тяхна полза“.\r\nАмериканският представител получи отговор от страна на турския външен министър Мевлют Чавушоглу, който заяви, че с решението си ООН е показала, че достойнството и суверенитетът „не са за продан“. Анкара даде една от най-острите реакции срещу решението на Тръмп направено на шести декември, като Турция и Йемен инициираха свикването на извънредната среща на Общото събрание. \r\nОчаквано, решението на ООН получи негативна реакция и в Израел. Премиерът на страната Бенямин Нетаняху подчерта, че Израел „отхвърля решението на организцията“, като благодари на Тръмп и Хейли, че са „застанали зад истината“, която „един ден ще възтържествува“. По-рано Нетаняху определи Генералната асамблея като „дом на лъжите“. Представителят на Израел в ООН Дани Данън пък определи гласувалите против решението на Тръмп като „кукли на конци“ и изрази увереност, че резолюцията ще „свърши в кошчето на историята“.\r\nПалестинската автономия приветства решението. Говорител на президент Махмуд Аббас заяви:\r\n„Решението на ООН отново потвърждава, че справедливата палестинска кауза се радва на подкрепата на международната право и никакво решение от която и да е страна може да промени това“.\r\n„Ние няма да прекратим усилията си в ООН и международните форуми с които искаме прекратяване на окупацията и създаване на независима палестинска държава със столица Източен Ерусалим“, се казва още в разпространеното съобщение.    : Цанко Цолов", "date": "2017.12.21", "title": "Общото събрание на ООН осъди решението на САЩ за Ерусалим, от Вашингтон намекнаха за ответни действия (ОБЗОР)"}
{"url": "http://www.focus-news.net/news/2017/12/21/2469996/el-pais-pri-15-obraboteni-rezultati-yunistkata-partiya-grazhdani-vodi-s-devet-hilyadi-glasa-na-izborite-v-kataluniya.html", "text": "При 15% обработени резултати в Каталуния, партията „Граждани“, която се обяви против отделяне на Каталуния от Испания, има 165,289 хил. гласа, което е с около девет хиляди повече от „Заедно за Каталуния“, която иска обявяване на независима република, пише El Pais Това не означава автоматично повече места в Женералитета обаче, тъй като за едно депутатско място от Барселона, където „Граждани“ има по-голяма подкрепа, се изискват повече гласове отколкото в останалата част на областта. : Цанко Цолов", "date": "2017.12.21", "title": "Еl Pais: При 15% обработени резултати, юнистката партия „Граждани“ води с девет хиляди гласа на изборите в Каталуния"}
{"url": "http://www.focus-news.net/news/2017/12/21/2469998/el-pais-42-obraboteni-glasove-v-kataluniya-zaedno-za-kataluniya-i-grazhdani-s-po-34-mesta-v-zheneraliteta.html", "text": "При почти 42% обработени гласове в Каталуния – искащата каталунска независимост партия „Заедно за Каталуния“ и юнионисткото движение „Граждани“ разполагат с равен брой места в Женералитета - по 34, въпреки че „Граждани“ има около 50 хил. гласа повече. Разликата се дължи на факта, че в столицата на областта се изискват повече гласове за едно депутатстко място, отколкото в останалите части на Каталуния. : Цанко Цолов", "date": "2017.12.21", "title": "El Pais: 42% обработени гласове в Каталуния – „Заедно за Каталуния“ и Граждани с по 34 места в Женералитета"}
{"url": "http://www.focus-news.net/news/2017/12/21/2469999/velikobritaniya-i-polsha-podpisaha-sporazumenie-za-otbrana-obzor.html", "text": "Полша и Великобритания подписаха споразумение за отбрана в четвъртък, 21 декември, по време на посещение на британския премиер Тереза Мей в полската столица. \r\n„Нашето отбранително и разузнавателно сътрудничество е наистина силно, но ние преминахме в следващата фаза с подписването на този основополагащ общ британо-полски договор в сферата за отбраната и разузнаването“. Това заяви Мей по време на обща пресконференция с полския си колега Матеуш Моравиецки. Британският премиер отбеляза, че „това е втори такъв договор, който подписваме със страна от ЕС“, като според нея това е ясен знак за близките отношения между Лондон и Варшава. \r\nМей разкри, че подписаното споразумение ще засяга военното обучение, споделянето на информация и сътрудничество в сферата на отбраната. Двете държави са съюзници в НАТО, като на полска територия има разположен британски военен контингент. \r\nПо думите на Мей, „съгласихме се да подсилим нашето сътрудничество за да противодействаме на руската дезинформационна кампания в региона“. Мей разкри притеснението на Лондон и Варшава от „опитите на Русия да превърне информация в оръжие“. \r\n„Кремъл се опитва да подкопае международната базирана на правила система, няма да успее“, добави още премиерът.\r\nЩе бъде също така създаден двустранен бизнес съвет, който ще се оглавява от представители на бизнеса и ще работи „да идентифицира всички оставащи пречки в двустранните връзки“\r\nБританският премиер подчерта, че почти единият милион поляци, които живеят на територията на Обединеното кралство са важна част от обществото и увери, че в Даунинг стрийт искат те да останат. Но Моравиецки отбеляза, че би желал те да се завърнат в родината си за да стабилизират слабия пазар на труда. : Цанко Цолов", "date": "2017.12.21", "title": "Великобритания и Полша подписаха споразумение за отбрана (ОБЗОР)"}
{"url": "http://www.focus-news.net/news/2017/12/21/2470000/el-pais-81-izbiratelna-aktivnost-v-kataluniya-dvizhenieto-grazhdani-ima-minimalna-prednina-pri-523-prebroeni-byuletini.html", "text": "Рекордна избирателна активност в Каталуния на предсрочните парламентарни избори, пише El Pais. 81% от гражданите са упражнили правото си на глас, като при 52,3% преброени бюлетини, движението „Граждани“, което се е обявило против отделяне на областта от Испания, има минимална преднина от едно място в Женералитета. По петите на „Граждани“ върви „Заедно за Каталуния“, която за сега има 34 места в местния парламент, въпреки няколкодесетки гласа по-малко. Разликата се дължи на факта, че в столицата на областта се изискват повече гласове за едно депутатстко място, отколкото в останалите части на Каталуния. : Цанко Цолов", "date": "2017.12.21", "title": "El Pais: 81% избирателна активност в Каталуния, движението „Граждани“ има минимална преднина при 52,3% преброени бюлетини"}
{"url": "http://www.focus-news.net/news/2017/12/21/2470001/afp-amerikanskiyat-vitseprezident-mayk-pens-pristigna-na-iznenadvashto-poseshtenie-v-afganistan.html", "text": "Американският вицепрезидент Майк Пенс пристигна на изненадващо необявено посещение в Афганистан в четвъртък, съобщава AFP. Това е най-висшето официално лице от администрацията на Тръмп, което посещава страната. \r\nПенс държа реч пред 15-те хиляди американски войници във военната база в Баграм, като им благодари за службата и поздрави по случай наближаващите празници. \r\nВицепрезидентът също така предприе опасно пътуване с хеликоптер към столицата Кабул, за да се срещне с афганистанския държавен глава.  : Цанко Цолов", "date": "2017.12.21", "title": "AFP: Американският вицепрезидент Майк Пенс пристигна на изненадващо посещение в Афганистан"}
