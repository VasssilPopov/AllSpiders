{"url": "http://www.focus-news.net/news/2018/09/12/2566331/kathimerini-razgovorite-za-sazdavaneto-na-natsionalen-savet-za-sigurnost-byaha-prekrateni.html", "text": "Среща между гръцкия министър на външните работи Никос Коцияс и представителите на партиите бе прекратена, след като външнополитическия експерт на опозиционната „Нова демокрация“ Йоргос Комуцакос напусна мястото на провеждането й разгневен, съобщава електронното издание на вестник  Kathimerini .   \r\nНа срещата трябваше да се обсъди предложението на Коцияс за създаване на Национален съвет по външна политика. Комуцакос заяви, че „Нова Демокрация“ подкрепя идеята, но настоява в дневния ред да бъдат включени обсъждания на отношенията с Албания, Турция и Русия, както и събитията на Балканите. Според предложението на Коцияс, съветът ще бъде под контрола на министър-председателя и ще има консултативна роля по въпросите на националната сигурност.", "date": "2018.09.12", "title": "Kathimerini: Разговорите за създаването на Национален съвет за сигурност бяха прекратени"}
{"url": "http://www.focus-news.net/news/2018/09/12/2566305/blagoevgrad-obshtina-simitli-shte-se-vklyuchi-za-poredna-godina-v-initsiativata-da-izchistim-balgariya-zaedno.html", "text": "Община Симитли ще се включи за поредна година в инициативата „Да изчистим България заедно“. Това съобщиха за  Радио „Фокус“ – Пирин  от отдел „Екология“ към общинска администрация. Служители, доброволци и граждани на 15 септември ще се присъединят в почистването на следните зони:  град Симитли – почистване на лесопарк „Симитли”; село Полето – отбивка за чешма при разклона за населеното място; село Крупник- почистване парка на селото; село Черниче- район около гарата; село Полена –   почистване коритото на реката „Поточка“; село Брежани – коритото на река Брежанска и централна част на селото; село Градево –центъра на селото и пътна отбивка махала „Кърджалийска“; село Долно Осеново –почистване пътна мрежа и коритото на река Осенска. От Община Симитли призоваха всички граждани активно да се включат в инициативата, за да направят заедно както всяка година местата, в които живеят и работят, по-чисти, красиви и приветливи. Мотото на общината е „За една по-чиста и приветлива Община Симитли“. \r\nЛивия НИНОВА", "date": "2018.09.12", "title": "Благоевград: Община Симитли ще се включи за поредна година в инициативата „Да изчистим България заедно“"}
{"url": "http://www.focus-news.net/news/2018/09/12/2566301/reuters-dzhon-boltan-razkri-podrobnosti-za-sanktsiite-koito-sasht-shte-nalagat-pri-namesa-na-izborite.html", "text": "Съветникът в Белия дом по националната сигурност Джон Болтън даде подробности относно санкциите при намеса на изборите в САЩ, указът за които по-рано бе подписан от президента на страната Доналд Тръмп, предава   Reuters. \r\n„Санкциите включват замразяване на активите, ограничаването на възможността да се провеждат транзакции в долари, ограничаването на достъпа до финансовите институции на САЩ и забраняването на американските граждани да инвестират в компаниите, които имат роля в намесата“, заяви Болтън. Той допълни, че санкциите ще бъдат налагани по време или след изборите в  зависимост от обема на събраните доказателства.  \r\nСпоред него указът е необходим, за да може да има официален процес и процедура по налагането на санкциите и че в момента се водят преговори с конгресмените указът да се утвърди като закон.  \r\n„Мислим, че това е важна крачка за президента като водач на изпълнителната власт, но трябва да говорим и с Конгреса като източник на законодателната власт“, заключи Болтън.   Виктор Турмаков", "date": "2018.09.12", "title": "Reuters: Джон Болтън разкри подробности за санкциите, които САЩ ще налагат при намеса на изборите"}
{"url": "http://www.focus-news.net/news/2018/09/12/2566304/24-vesti-makedoniya-federika-mogerini-pristiga-na-rabotno-poseshtenie-v-makedoniya.html", "text": "Върховният представител на ЕС за външната политика и политиката на сигурност Федерика Могерини пристига утре, на 13 септември в Скопие, където ще предаде срещи с македонските власти, предава македонското електронно издание   „24 Вести“. \r\nМогерини ще проведе срещи с министър-председателя Зоран Заев, с президента на страната Георги Иванов, както и с председателя на основната опозиционна партия Християн Мицковски. Ще има заявления пред медиите. \r\nЦелта на посещението, заявиха от екипа на Могерини, е да се говори за „бъдещето на отношенията и перспективата на интеграция в ЕС за страната“. Върховния представител припомни, че приветства „историческото споразумение\", постигнато с Гърция за името и че ЕС подкрепя страната, съгласно \"засиления ангажимент на ЕС на Западните Балкани“. \r\nПосещението на Могерини е в навечерието на референдума, насрочен за 30 септември, на който гражданите трябва да се произнесат по Споразумението от Преспа за името.  Виктор Турмаков", "date": "2018.09.12", "title": "„24 Вести“ (Македония): Федерика Могерини пристига на работно посещение в Македония"}
{"url": "http://www.focus-news.net/news/2018/09/12/2566300/aleks-aleksiev-tsentara-za-balkanski-i-chernomorski-izsledvaniya-zapadat-shte-se-namesi-v-idlib-samo-ako-ima-upotreba-na-himichesko-orazhie.html", "text": "Западът ще се намеси в Идлиб само ако има употреба на химическо оръжие. Това каза за  Радио „Фокус“  Алекс Алексиев, председател на Центъра за балкански и черноморски изследвания. Tой допълни, че такива заявки са направили САЩ, Франция и други страни. Алекс Алексиев уточни, че ако се стигне само до конвенционална война, в която сирийският президент Башар Асад ще се опита да отблъсне останалите джихадистки групироки от Идлиб, то тогава е възможно да няма намеса от страна на Запада. Той коментира, че засега войната в Сирия се печели от Русия и Башар Асад. „Като че ли Запада нямаше интерес да го спре. Освен това, до голяма степен за Запада е трудно да избере между две злини, защото, да не забравяме, че тези джихадисти, които бяха срещу Асад ,не са лицеприятни. Путин има съвсем явно предпочитание за Башар Асад – най-вече защото сирийският президент е стар клиент на Русия. Освен това, Русия има единствената си база в Средиземно море в Тартус. Има и въздушна база, казва се „Хмеймим“. Това е много важно за Москва от гледна точка на показване на флага извън Русия“, каза още той. Алекс Алексиев коментира, че другото напрежение в Близкия Изток е това между шиити и сунити. Според него враговете на Саудитска Арабия са се изместили – от евреи към шиити, и допълни че в момента де факто евреите и арабите са съюзници за пръв път от десетилетия.", "date": "2018.09.12", "title": "Алекс Алексиев, Центъра за балкански и черноморски изследвания: Западът ще се намеси в Идлиб само ако има употреба на химическо оръжие"}
{"url": "http://www.focus-news.net/news/2018/09/12/2566302/elena-bozhinova-arheolog-nay-interesniyat-obekt-koyto-prouchihme-prez-tazi-godina-e-chast-ot-pochetna-arka.html", "text": "Най-интересният обект, който проучихме през тази година, е част от почетна арка. Това каза за  Радио „Фокус“-Пловдив  археологът и ръководител на разкопките Елена Божинова. Обектът се намира под Античния театър, на ул. „Д-р Вълкович“ 16. „До момента никой не знаеше нищо за тази арка - за първи път тя се разкри пред археологическата наука и съответно пред цялата общественост. Това е втората арка за Пловдив, досега единствената разкрита триумфална арка е на източната порта на Филипопол“, каза още Божинова. \r\nПо думите ѝ арката е изключително добре запазена. Разкрити са две монументални съоръжения с ширина 3,60 метра, които са разположени симетрично от двете страни на една от главните улици на античния Филипопол. Самата улица е една от големите за града с ширина 7 метра. Масивните пилони са каменни, а в основите са изградени от пясъчник, което говори за ранен период на изграждането на арката, като най-вероятно тя е имала няколко периода на изграждане. „Впоследствие с разширяването на улицата тя е преправена и към нея са добавени много архитектурни елементи и вероятно първоначално е била посветена на някого. Ние не знаем първоначално за кого е издигната, но по-късно е възможно да е била в чест на император Диоклециан, за когото намерихме посветителен надпис на същия обект.Божинова обясни, че археологическото проучване на този проект е приключило, като теренът ще бъде освободен за изпълнение на инвестиционното намерение-строеж на офис сграда. Всички открити архитектурни паметници ще бъдат консервирани чрез засипване и върху тях ще се построи бизнес сграда. „Няма да бъдат достъпни за посещение“, каза още археологът и добави, че разкопките се извършат за сметка на инвеститора. \r\nМария РУСЕВА", "date": "2018.09.12", "title": "Елена Божинова, археолог: Най-интересният обект, който проучихме през тази година, е част от почетна арка"}
{"url": "http://www.focus-news.net/news/2018/09/12/2566299/zadarzhaha-shofyora-prichinil-katastrofata-pri-koyato-zagina-39-godishen-velosipedist-vav-varna-obzor.html", "text": "Задържаха 25-годишния шофьор, причинил катастрофата, при която загина 39-годишен велосипедист във Варна. Шофьорът се е предал сам в присъствието на адвоката си ден след инцидента. От МВР съобщиха, че мъжът е задържан за 72 часа, като след изтичането им прокуратурата ще поиска постоянна мярка за неотклонение „задържане под стража“. 25-годишният мъж, който е от Варна, никога не е имал шофьорска книжка. Той е с два акта за шофиране без книжка, като първото му нарушение е от 2010 г., a второто – от 2017 г. След задържането му са взети проби за наркотици, очакват се резултатите от тях. Повдигнато му е обвинение за причиняване на смърт по непредпазливост, като наказанието, което може да получи, е от 3 до 15 години затвор. Заместник окръжният прокурор на Варна Радослав Лазаров съобщи по време на брифинг, че явяването на шофьора пред органите на реда е резултат от активните издирвателни дейности след инцидента. По думите му в рамките на един ден след катастрофата са установени и разпитани множество свидетели. Назначени са и множество експертизи и са иззети следи от автомобила.   \r\nВ памет загиналия велосипедист във Варна се проведе шествие под надслов „Поход за живот“, в което се включиха сттици варненци. Шествието тръгна от сградата на Общината и продължи до Областната администрация. Събралите се призоваха началника на Областната дирекция на МВР във Варна да разпореди да се извадят патрулки на Пътна полиция по всички скоростни отсечки в града, докато не се направят велопътеки и шумящи маркировки, кръгови кръстовища и ограничителни огради. Те поискаха и народните представители в парламента да приемат законодателни промени, които да спрат войната по пътищата. Агенция „Фокус“ припомня:  Трагичният инцидент се случи на 10 септември вечерта на бул. „Приморски“, близо до кръстовището с ул. „Македония“ във Варна. Шофьорът на лек автомобил „БМВ“, по време на движението си, блъска велосипедист и бяга от местопроизшествието. Вследствие на инцидента пострадалият е настанен в болнично заведение с тежки травми, където по-късно е починал. 39-годишният мъж е известен балетист от държавната опера във Варна.", "date": "2018.09.12", "title": "Задържаха шофьора, причинил катастрофата, при която загина 39-годишен велосипедист във Варна (ОБЗОР)"}
{"url": "http://www.focus-news.net/news/2018/09/12/2566303/georgi-markov-gerb-glasuvaneto-sreshtu-orban-i-ungariya-e-nachaloto-na-kraya-na-evropeyskiya-sayuz-v-tozi-mu-vid-a-evropeyskata-narodna-partiya-zagiva.html", "text": "Гласуването срещу Орбан е началото на края на Европейския съюз в този му вид, а Европейската народна партия загива, каза за  Радио „Фокус“  депутатът от ГЕРБ Георги Марков по повод решението на Европейския парламент да задейства чл. 7 от Договора за ЕС и да започне процедура, която може да лиши Унгария от правото на глас при взимането на решенията на съюза. Марков отправи остри критики към ЕС и към германския канцлер Ангела Меркел. \r\n“Орбан трябваше да бъде заместен от Меркел, за да ѝ се зададат следните въпроси: „Госпожо, Вие, кого попитахте, за да поканите мигрантите през 2015-та г.? Кого питахте, като им казахте „Идвайте“? Защо казахте, че се справихте? Германия е за замразяване на правото на глас, а не Унгария. Но те не го правят, това са двойните стандарти. Вие не се справихте, госпожо Меркел. Това е последното издихание на неолибералния модел. Западноевропейските лидери, включително и тези в Брюксел, силно ми напомнят на социалистическите лидери - те така се бяха зомбирали 89-та година и не допускаха, че само след месеци ще има промяна.“ \r\nГеорги Марков прогнозира, че решението за отнемането на правото на глас на Унгария вероятно няма да бъде взето, тъй като за задействането на чл. 7 е необходимо единодушно съгласие на всички страни в ЕС, а такова е малко вероятно. Той очаква на първо място вето да наложи Полша и предположи, че до дни по казуса ще се произнесе ръководството на страната.", "date": "2018.09.12", "title": "Георги Марков, ГЕРБ: Гласуването срещу Орбан и Унгария е началото на края на Европейския съюз в този му вид, а Европейската народна партия загива"}
{"url": "http://www.focus-news.net/news/2018/09/12/2566307/evrodeputatat-momchil-nekov-tselta-na-promyanata-koyato-ep-glasuva-e-da-se-izgradyat-filtri-za-da-mogat-potrebitelite-da-znayat-dali-informatsiyata-koyato-kachva-v-internet-e-zashtiteno-avtorsko-pravo-ili-ne.html", "text": "Целта на промяната, която ЕП гласува, е да се изградят филтри, за да могат потребителите да знаят, дали информацията, която качва в интернет е защитено авторско право или не. Това каза в коментар за  Радио „Фокус“  евродепутатът Момчил Неков по повод намеренията на ЕП за засилването на правата на създателите и издателите на съдържание спрямо интернет платформите, които ползват това. Той обясни, че филтрирането ще става с алгоритъм, който обаче невинаги ще прави коректна оценка и предупреди какви опасности крие решението на ЕП. \r\n„С най-прости думи - потребителят ще е под постоянен контрол и хора или организации биха могли да се възползват от данните, които се получават чрез това непрекъснато следене. Тоест във всеки един момент данните могат да послужат за политическа цензура и спекулация. Може да се спекулира с информация на база неправомерно и неясно нерагламентиране на авторското право. Това е чл. 13, който е най-спорният. И това, което днес подкрепиха моите колеги, беше точно в тази посока, която е грешна.“ \r\nМомчил Неков даде пример, че човек използва различни начини на изразяване като хумор и сатира – изразни средства, които машината не можа да определи дали е авторско прави или не. Той уточни, че тези аргументи са го водили в решението му да не подкрепи при гласуването промяната.", "date": "2018.09.12", "title": "Евродепутатът Момчил Неков: Целта на промяната, която ЕП гласува, е да се изградят филтри, за да могат потребителите да знаят, дали информацията, която качва в интернет е защитено авторско право или не"}
{"url": "http://www.focus-news.net/news/2018/09/12/2566306/prokuraturata-otchete-rast-na-prestapleniyata-prez-2017-godina-obzor.html", "text": "През по-голямата част от пленарния ден депутатите гласуваха докладите за дейността на Прокуратурата и разследващите органи, на административните съдилища, на ВСС и на Инспектората към ВСС за 2016 и 2017 година. По програма трябваше да бъдат гласувани и Годишните доклади за дейността на съдилищата. По предложение на ПГ на ДПС гласуването им беше отложено заради отсъствието на председателя на ВКС Лозан Панов. Депутатите обаче отхвърлиха настояването им Панов да бъде задължен да присъства в зала. Докладите на Прокуратурата констатират, че през 2017 година разкриваемостта на престъпленията е 43.7%, което е с 3,9% по-малко спрямо 2016 година и с 1,8% повече от 2015 година. През миналата година е отчетено увеличение на престъпленията с 2,8% спрямо предходната година и намаление с 1,1% спрямо 2015 година. . От парламентарната трибуна главният прокурор Сотир Цацаров обърна внимание, че в страната има райони без съдебни медици, а Институтът по криминалистика към МВР претоварен от експертизи. Той обясни, че чакането на експертизи е един от основните фактори за забавянето на досъдебните производства. Сотир Цацаров изтъкна необходимостта от обучение на разследващи полицаи. Главният прокурор обяви, че са необходими мерки в Наказателния кодекс, касаещи корупционни престъпления. Той уточни, че разпоредбите в закона за длъжностни и корупционни престъпления не са променяни от създаването му.  Според докладите на ВСС над 1 млн. лева са изплатени на потърпевши от забавено правосъдие през 2016 и 2017 година . Наблюдава се тенденция на увеличаване на висящността на делата. Проверките в прокуратурите констатират най-често забавено разследване на досъдебни производства и недостатъчен контрол на спрените такива.  За 2 години Инспекторатът е разгледал 3975 сигнала на граждани, при 189 от тях има наличие на твърдените нарушения . \r\nОт докладите на административните съдилища стана ясно, че българското административно правосъдие е на трето място в Европа за периода 2016-2017 година според ЕК. По отношение на показател „бързина на правосъдие“ ЕК нарежда България сред първите 5 държави в ЕС. Най-голяма е средната месечна натовареност на административните съдии в София, Бургас и Благоевград. \r\nБиляна ИВАНОВА", "date": "2018.09.12", "title": "Прокуратурата отчете ръст на престъпленията през 2017 година (ОБЗОР)"}
{"url": "http://www.focus-news.net/news/2018/09/12/2566309/kanal-5-makedoniya-letishteto-v-belgrad-e-otnovo-privedeno-v-shtaten-rezhim.html", "text": "Летище „Никола Тесла“ в Белград е отворено отново за пътници след седем часа прекъсване заради авария на самолет, предава македонският телевизионен  „Канал 5“. \r\nПътната писта на летището бе блокирана, след като на нея кацна самолет на египетска авиокомпания със спукани гуми. Самолетът от Судан през Египет трябваше да пристигне  в Белград, за да натовари пътници.  \r\nСамолетът е останал на пистата цял ден и бе издърпан едва следобеда. Трафикът в момента е напълно нормализиран, въпреки че 15 полета са анулирани, а над 20 бяха отклонени към Ниш или към Будапеща.  Виктор Турмаков", "date": "2018.09.12", "title": "„Канал 5“ (Македония): Летището в Белград е отново приведено в щатен режим"}
{"url": "http://www.focus-news.net/news/2018/09/12/2566310/deyan-slavov-teritorialno-statistichesko-byuro-severoiztok-s-nad-5-se-uvelichava-broyat-na-litsa-koito-sa-prenoshtuvali-v-mestata-za-nastanyavane-v-oblast-varna-prez-yuni.html", "text": "С над 5% се увеличава броят на лица, които са пренощували в местата за настаняване в област Варна през юни. Това каза в интервю за  Радио „Фокус“ – Варна  Деян Славов, директор на Териториално статистическо бюро – Североизток. Той отбеляза, че през юни 2018 година най-много нощувки са реализирали гостите от Германия – 263 100, от Полша – 124 800, от Румъния – 106 100, и от Русия – 78 200 нощувки. „В хотелите с 4 и 5 звезди са реализирани 73.3% от общия брой нощувки на чужди граждани и 26.6% – на българи. В местата за настаняване с 3 звезди са осъществени 27.9% от нощувките на български граждани и 20.5% – на чужденци, докато в останалите места за настаняване – с 1 и 2 звезди, те са съответно 45.5% и 6.2%“, добави Деян Славов. Според статистиката пренощувалите лица в местата за настаняване в област Варна през юни 2018 година се увеличават с 5.5% в сравнение със същия месец на 2017 година и достигат 200 100. „От всички пренощували лица 19.6% са българи, като по-голяма част от тях са нощували в местата за настаняване с 1 и 2 звезди и са реализирали средно по 3.3 нощувки. Хотелите с 4 и 5 звезди са предпочитани от 72.8% от чуждите граждани, като средният брой реализирани нощувки в тях е 5.7“, уточни Деян Славов. \r\nМарияна ВАЛЕНТИНОВА", "date": "2018.09.12", "title": "Деян Славов, Териториално статистическо бюро – Североизток: С над 5% се увеличава броят на лица, които са пренощували в местата за настаняване в област Варна през юни"}
{"url": "http://www.focus-news.net/news/2018/09/12/2566312/d-r-svetla-petrova-natsionalen-arheologicheski-institut-rannohristiyanskata-bazilika-pri-srednovekovna-tsarkva-sv-spas-e-kultovo-myasto-za-regiona.html", "text": "Раннохристиянската базилика при средновековна църква „Св. Спас” е едно култово място за региона. Това каза пред  Радио „Фокус” – Кюстендил  д-р Светла Петрова от Национален археологически институт с музей – БАН и ръководител на проучването на обект „Раннохристиянска базилика” край село Червен брег. „Може да се каже, тазгодишното археологическо проучване на раннохристиянската базилика при Средновековната църква „Свети Спас” протече успешно. То се извърши в рамките на малко повече от месец. Нашата задача като цяло беше да проучим южната част на базиликата – южния кораб. За наша най-голяма радост, очакванията ни се потвърдиха. Разкри се външната южна стена на базиликата, както и южният кораб на базиликата”, каза д-р Петрова. „Мога да кажа, че макар и доста разрушени стени, се потвърдиха резултатите и наблюденията от предишните сезони, касаещи съществуването на базиликата, нейното унищожаване и нейния живот като цяло в раннохристиянската епоха”, каза Светла Петрова. По думите ѝ за една базилика откритите находки не са кой знае колко като количество, но като качество има прекрасни данни. „Потвърдиха се данни от облеклото на населението в периода на 13 – 14 век, по отношение на копчетата, тяхното разположение върху дрехата. Открихме един много интересен пръстен – изключително масивен с монограм, в едно от средновековните погребения. Имаме и една прекрасна находка, след късноантичния и раннохристиянски гроб, открит на източната стена на базиликата, пред абсидата. За него ние предполагаме, че е лице – свещеник, хорепископ на античното селище”, каза Светла Петрова. По думите ѝ са открити и още две погребения пред абсидата на средновековната църква, явно извършени през периода 13 – 14 век. \r\nВенцеслав ИЛЧЕВ", "date": "2018.09.12", "title": "Д-р Светла Петрова, Национален археологически институт: Раннохристиянската базилика при средновековна църква „Св. Спас” е култово място за региона"}
{"url": "http://www.focus-news.net/news/2018/09/12/2566311/silistra-novata-uchebna-godina-v-oblast-zapochva-v-45-uchilishta-i-v-24-detski-gradini.html", "text": "В област Силистра новата учебна година започва в 45 училища и в 24 детски градини, сочат данните от Регионалното управление на образоването в Силистра,  съобщиха от  областната администрация . Засега е потвърдено, че омбудсманът на Република България Мая Манолова ще участва в ритуала в ОУ „Отец Паисий“ в град Силистра, представител на МОН се очаква в професионалната гимназия по селско стопанство в село Средище, община Кайнарджа, предвид проведен в нея мащабен ремонт, включително с изграждане за 100 дни на напълно нова сграда. Училището, в което се учат деца и от Добричка област, разполага с модерни кабинети с действащи макети. Друг голям проект, извършен в силистренско училище, е в ОУ „Св. св. Кирил и Методий“ – град Силистра. В ремонт влиза ПЗГ „Добруджа“, поради което учебният процес се премества в сградата на някогашното СОУ „Юрий Гагарин“ в Силистра. Ремонт ще върви и в ОУ „Христо Ботев“ в град Алфатар. Нова детска градина се строи в град Дулово, а предстои ремонт в детска градина в Тутракан. В настоящата учебна година в 45-те училища ще има 34 паралелки, тъй като други три планирани не са запълнени. Очаква се по прогноза общият брой на учениците да бъде над 9 200, от които 804 са първокласници, най-много – 5 паралелки – в ОУ „Иван Вазов“ Силистра. Нулева ще е учебната година в приема за задочна форма на обучение в професионалните гимназии, както и в обучението по религии. Не са изпълнени предварителните намерения и за две от общо три планирани дуални паралелки в професионалните гимназии. С най-малко ученици, на или близо до т.нар. санитарен минимум, са основните училища в селата Калипетрово, Брадвари, Ситово, Цар Самуил, Сокол и др., както и в някои професионални гимназии в Силистра. В село Варненци с 22 деца ще продължи да действа Социално-педагогически интернат – единствен по рода си в България, като в това учебно заведение ще има и паралелка – във втори клас, в която ще се учи само един ученик. В две села – в Проф. Иширково, община Силистра, и в Зафирово, община Главиница, ще има т.нар. Обединени училища, в които децата ще учат до 10 клас.", "date": "2018.09.12", "title": "Силистра: Новата учебна година в област започва в 45 училища и в 24 детски градини"}
{"url": "http://www.focus-news.net/news/2018/09/12/2566313/euobserver-evropeyskite-deputati-iskat-mezhdunarodna-zabrana-za-robotite-ubiytsi.html", "text": "Европейският парламент призова за международна забрана на смъртоносните автономни оръжия, познати разговорно като „роботи убийци“, предава   EUObserver. \r\nВ необвързащия текст, приет с 566 гласа за, 57 против и 73 въздържали се, пише, че 28-те страни членки трябва да имат обща позиция по автономните оръжейни системи до ноември и да „говорят на съответните форуми в един глас“  Виктор Турмаков", "date": "2018.09.12", "title": "EUObserver: Европейските депутати искат международна забрана за „роботите убийци“"}
{"url": "http://www.focus-news.net/news/2018/09/12/2566308/rositsa-dimova-obshtinski-savet-po-narkotichni-veshtestva-v-nachaloto-na-uchebnata-godina-sme-podgotvili-prevantivna-programi-sreshtu-upotrebata-na-narkotichni-veshtestva.html", "text": "В началото на тази учебна година сме подготвили превантивна програми срещу употребата на наркотични вещества. Това каза за  Радио „Фокус“ – Бургас  Росица Димова, председател на Общински съвет по наркотични вещества – Бургас. По думите ѝ този месец ще бъде представен нов механизъм за превенция, който ще бъде от полза и за училищата. \r\n„Нашата идея е да покажем, че проблемът е глобален. Решихме акцентът този път да бъде насочен към работата с родители и учители. Учителите са първите, с които децата се срещат и са подготвени за реакциите на тези, употребили наркотици“, каза още Димова. „Веднага след като бъде приета представената програма, ще започнем дейностите си по училищата“, допълни още Димова. \r\nМария ГЕОРГИЕВА", "date": "2018.09.12", "title": "Росица Димова, Общински съвет по наркотични вещества: В началото на учебната година сме подготвили превантивна програми срещу употребата на наркотични вещества"}
{"url": "http://www.focus-news.net/news/2018/09/12/2565882/predstoyashti-sabitiya-v-stranata-za-12-septemvri-agentsiya-fokus.html", "text": "*** \r\nОт 09.00 часа започва редовното заседание на Народното събрание. \r\n*** \r\nОт 10.00 часа започва седмичното заседание на Министерския съвет. \r\n*** \r\nОт 10.00 часа в залата на Дома на Европа на ул. „Г. С. Раковски“ № 124  ще бъде излъчена пряко от Страсбург традиционната реч за състоянието на Европейския съюз на председателя на Европейската комисия Жан-Клод Юнкер. В последваща дискусия с публиката в залата ще участват ръководителят на Представителството на Европейската комисия в България Огнян Златев и министърът за Българското председателство на Съвета на Европейския съюз (ЕС) 2018 Лиляна Павлова.  \r\n*** \r\nОт 16.00 часа вицепремиерът и министър на външните работи Екатерина Захариева ще вземе участие в обществена дискусия на тема „Равносметка на Председателството на България и как виждаме бъдещето на ЕС – ролята на младите хора“, която ще се проведе в Туристическия информационен център на Велинград. В събитието ще вземе участие и ръководителят на Представителството на Европейската комисия в България Огнян Златев. \r\nПо-късно вицепремиерът Захариева ще бъде домакин на посланици и дипломати от акредитираните в България посолства, които ще бъдат във Велинград на 12-ти и 13-ти септември в рамките на традиционното опознавателно пътуване.  \r\n*** \r\nОт 08.30 часа пред сградата на Министерство на правосъдието ще се проведе протест с искане за оставката на министър Цецка Цачева. \r\n*** \r\nОт 09.00 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 14-ти състав на Специализирания наказателен съд ще заседава по делото срещу Филип К., на когото е повдигнато обвинение за организиране и ръководене на организирана престъпна група. \r\n*** \r\nОт 09.30 часа 15-и състав на Специализирания наказателен съд ще заседава по дело, образувано  по молба на Ерджан М, за изменение на наложената му мярка за неотклонение. \r\n*** \r\nОт 10.00 часа 14-ти състав на Специализирания наказателен съд ще заседава по делото срещу Анжело В., Марио Х. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.30 часа 10-и състав на Специализирания наказателен съд ще заседава по делото срещу Кольо К. Мариета В. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в сградата на ГД „Национална полиция“ ще се проведе брифинг. Темата е свързана със започването на новата учебна година и старта на кампанията на Европейския ден без загинали на пътя (19 септември). \r\n*** \r\nОт 11.00 часа в зала „Киото“ на хотел „Маринела“ ще се проведе официална пресконференция за седмото издание на Sofia Fashion Week AW-2018. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за организиране и ръководене на престъпна група. \r\n*** \r\nОт 11.30 часа в Народното събрание на Република България ще бъде открита официално изложбата на Националния литературен музей „Сама в вечерний път вървя...“, посветена на 150-годишнината от рождението на Мара Белчева (1868 – 1937). \r\n*** \r\nОт 12.00 часа в Националния пресклуб на БТА ще се проведе пресконференция за учредяването на Конфедерация на автобусните превозвачи, като стъпка на доброволна консолидация на браншовите организации от сектора. \r\n*** \r\nОт 12.00 часа кметът на София Йорданка Фандъкова ще присъства на кампанията „Убий скоростта, спаси дете“, с която се извършва обновяване на пешеходни пътеки в града. Събитието ще се проведе пред пешеходната пътека на ул. „Съборна“ и ул. „Княз Ал. Батенберг“, която ще бъде обновена. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Диана В., Александър М. и Сашо К., на които са повдигнати обвинения за организиране и ръководене на престъпна група. \r\n*** \r\nОт 14.00 часа в зала „Акад. Иван Евстратиев Гешов“ (залa 207) на Българска академия на науките Общото събрание на БАН ще даде пресконференция на тема „Кризата НИМХ – БАН“. В пресконференцията ще вземат участие председателят на Общото събрание на БАН проф. Евелина Славчева и други членове на Общото събрание на БАН. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Петър М., Адам П и др. на които са повдигнати обвинения за безстопанственост в особено големи размери. \r\n*** \r\nОт 14.00 часа 7-и състав на Специализирания наказателен съд ще заседава по делото срещу Ангел Р., Красимир С. и др. на които са повдигнати обвинения за организиране и ръководене на престъпна група. \r\n*** \r\nВ хотел „Метрополитън” ще се състои следващото работно заседание на „Национален земеделски форум – ОСП след 2020 г.“. Ротационен домакин на форума ще бъде Национална асоциация на зърнопроизводителите. След приключване на форума от 16.30 часа в зала „София” на хотела ще бъде организиран брифинг.  \r\n*** \r\nОт 18.00 часа в галерия „Арте“ ще бъде открита юбилейната изложба „Елза Гоева на 90 години“. \r\n*** \r\nОт 18.30 часа в Дома на киното ще бъдат прожектирани филми в рамките на кампанията „Да живеем заедно“ по  повод Световния ден за подкрепа на хората с болест на Алцхаймер и други деменции.  \r\n*** \r\nОт 10.00 часа в рамките на Седмицата на пожарната безопасност ще се проведе тренировка и учение с основните части на Единната спасителна система за реагиране при бедствия, с акцент мерки за защита на населението. \r\n*** \r\nОт 10.00 часа в конферентната зала на хотел „Сани“ на бул. „България” 77 икономическият екип на Представителството на Европейската комисия в България ще представи ключовите документи и специфичните за страната препоръки в рамките на Европейския семестър 2018. \r\n*** \r\nОт  18.00 часа в туристическия информационен център към читалището в град Белица  народните представители от „БСП за България“ Димитър Данчев, Николай Иванов, Николай Пенев, Валентина Найденова ще разговарят с жителите на населените места в общината.  \r\n*** \r\nОт 18.00 часа в зала „Пленарна“ на Община Варна, в рамките на на Седмицата на православната книга, ще бъдат представени издания на Ловчанската епархия. \r\n*** \r\nОт 19.00 часа в зала 1 на Националния дворец на културата-клон Варна ще бъде открит 14-тият Световен фестивал на анимационния филм. \r\n*** \r\nОт 11.15 часа Председателят на Народната скупщина на Сърбия Н. Пр. Мая Гойкович и придружаваща я делегация ще посетят храма светиня „Свети Четиридесет мъченици“, където е оформен пантеон на български царе и където се намира гробът на Свети Сава, считан за небесен покровител на Сърбия.  \r\n*** \r\nОт 18.00 часа в Художествена галерия „Борис Денев“ ще бъде представена изложбата „Споделено изкуство“ на семейство творци Христо, Иваничка и Габриел Паневи. \r\n*** \r\nОт 20.30 часа на сцена Арт Лято“ до Художествена галерия „Борис Денев“ ще се проведе концерт на Saint Electrics. \r\n*** \r\nОт 10.00 часа в залата на Общински съвет - Видин ще се състои пресконференция по повод официална церемония „Първа копка“ по проект „Подобряване на състоянието на образователната инфраструктура в град Видин“. Официалните в двете училища ще се проведат: от 13.00 часа в двора на СУ „Цар Симеон Велики“ и от 14.00 часа  в ППМГ „Екзарх Антим I“. \r\n*** \r\nОт 11.00 часа, в залата на Общински съвет - Видин ще се проведе публично обсъждане на отчета за касово изпълнение на бюджета на Община Видин за 2017 година. \r\n*** \r\nОмбудсманът Мая Манолова организира приемни в десетте общини на област Враца. \r\nОт 10.00 часа омбудсманът Мая Манолова ще открие приемната в Областна администрация Враца, а по-късно отново ще се срещне с ръководството и служителите на МБАЛ „Христо Ботев“, за да ги информира в детайли за разговора й с министъра на здравеопазването Кирил Ананиев миналия петък, 7 септември 2018 г. \r\nОт 14.00 часа общественият защитник ще открие приемната в Община Козлодуй, а в останалите общини от областта гражданите ще бъдат посрещнати от екипа на Манолова. \r\n*** \r\nОт 10.00 часа в Заседателната зала на Община Враца ще се извърши отваряне на оферти в  процедура чрез публично състезание за възлагане на обществена поръчка с предмет: „Текущ ремонт на общински жилища и на павилиони на пазарни площадки, находящи се в гр. Враца“.  \r\n*** \r\nОт 19.00 часа на открита сцена парк „Дъбника”ще се състои концерт от поредицата „Турнетооо“. \r\n*** \r\nОт 18.00 часа в малката зала на Дома на културата Общинският съвет на БСП - Гоце Делчев организира среща - разговор с народните представители от 44-то Народно събрание: проф. Георги Михайлов, Иван В. Иванов, Георги Гьоков и Богдан Боцев. Темата на срещата ще бъде програмата на БСП „Визия за България“ - представяне и дискусия.  \r\n*** \r\nОт 18.00 часа в читалището в Гърмен народните представители от „БСП за България“ Стоян Мирчев, Весела Лечева, Йордан Младенов и Денчо Бояджиев ще разговарят с читалищни дейци от общината.  \r\n*** \r\nОт 10.00 часа в заседателната зала на община Карлово ще се проведе пресконференция във връзка с приключила успешна проверка относно изпълнението на изискванията за пречистване на отпадни води и управление на отпадъците, както и готовността за новата учебна 2018/2019 година.  \r\n*** \r\nОт 10.30 часа в Старото възрожденско училище „Св. Св. Кирил и Методий“ ще бъде открита научна конференция, посветена на 190 години от рождението на Йоаким Груев. Надсловът на събитието е „Копривщица и копривщенци в новобългарското просветно движение“. \r\n*** \r\nОт 10.30 часа проф. Николай Овчаров ще обяви финала на археологическите разкопки на Перперикон за Сезон 2018 и ще представи направените открития.  \r\n*** \r\nОт 10.00 часа в рамките на Седмицата на пожарната безопасност ще се проведе парад на пожарната техника по улиците на град Кюстендил. Наличната техника ще премине по съгласуван маршрут от сградата на Районна служба „Пожарна безопасност и защита на населението”, по улиците „Цар Освободител”, „Хаджи Димитър”, „Раковска”, Македония”, „Петър Ников”, „Гороцветна” и „Демокрация”. На площад „Велбъжд” ще бъдат демонстрирани занятия за гасене на пожари. \r\n*** \r\nОт 13.00 часа в заседателната зала на Областна администрация ще се проведе заседание на Областната комисия по безопасност на движението във връзка с началото на новата учебна година.  \r\n*** \r\nОт 17.30 часа Инициативен комитет „Нова Загора иска да диша“ организира протест срещу обгазяване от инсталация за биогаз на фирма „Енерджи 2“ ООД. Протестиращите ще се съберат пред инсталацията и ще затворят пътя към Свиленград и магистрала „Тракия“ до 19 часа.  \r\n*** \r\nОт 11.00 часа в Регионалния пресклуб на БТА ще се проведе пресконференция на Авиосдружение „Криле“ - Плевен         във връзка с 16-ото издание на авиофестивала на малката и спортна авиация „КРИЛЕ ЗА ВСИЧКИ“ на летище Бохот край Плевен. \r\n*** \r\nОт 12.30 часа в Индустриална зона „Марица“ до град Пловдив ще бъде открит завод на  \r\nфренската група „Латекоер“ в България, член на Френско-българската търговска и индустриална камара.  \r\n*** \r\nОт 20.00 часа пред джамия „Макбул Ибрахим Паша” ще започне концерт от турнето на „Фортисимо Фест”. \r\n*** \r\nОт 18.00 часа народните представители от „БСП за България“  Таско Ерменков, Манол Генов, Кристиян Вигенин, Виолета Желева ще  разяснят приоритетите на „Визия за България” пред жителите на Разлог в малката зала на читалище „Септември”. \r\n*** \r\nОт 11.00 часа в Зала 1 на Областна администрация Русе ще се проведе извънредно заседание на Общото събрание на Асоциацията по водоснабдяване и канализация на обособената територия, обслужвана от „Водоснабдяване и канализация“ ООД – Русе. \r\n*** \r\nОт 18.00 часа народните представители от „БСП за България“ Дора Янкова, Румен Георгиев, Фирип Попов и Денчо Бояджиев ще разговарят с жители на общ. Сатовча. Срещата ще се проведе в кафе „Елеганс”.  \r\n*** \r\nОт 10.30 часа в детския отдел на Библиотека „Родина“ ще се проведе „Празник на многознайковците“. \r\n*** \r\nОт 06.30 до 09.30 часа и от 16.30 до 19.30 часа ще се проведе мирен граждански протест на пътя за село Маца поради лошото му състояние. \r\n*** \r\nОт 10.00 часа кметът на Стара Загора Живко Тодоров ще се срещне с осем старозагорски ученици, които спечелиха общо 9 медала от международни олимпиади по математика, проведени това лято в Сингапур (6 – 9 юли 2018), Сеул (13 – 17 юли 2018), Банкок – IJMO (27 – 31 юли 2018) и Хонг Конг (31 август- 3 септември 2018). Срещата ще се проведе в общинската зала 203. \r\n*** \r\nОт 11.00 часа в Регионалния пресклуб на БТА ще се проведе пресконференция на кмета на Община Опан Генчо Колев. \r\n*** \r\nОт 12.00 часа в Регионалния пресклуб на БТА ще се проведе пресконференция на Сдружение „Свят без граници“. \r\n*** \r\nОт 14.30 часа в Арт залата на НЧ „Св. Климент Охридски 1858“ ще бъде представена книга за Евтим Евтимов. \r\n*** \r\nОт 18.00 часа в залата на Общинската администрация в Хаджидимово народните представители от „БСП за България“ Петър Витанов, Пенчо Милков и Цветан Топчиев ще разговарят за приоритетите на Визията с животновъди, тютюнопроизводители и зеленчукопроизводители от общината.", "date": "2018.09.12", "title": "Предстоящи събития в страната за 12 септември (Агенция „Фокус“)"}
{"url": "http://www.focus-news.net/news/2018/09/12/2565880/pregled-na-osnovnite-temi-v-amerikanskiya-pechat-agentsiya-fokus.html", "text": "Трета атака на САЩ срещу Сирия ще бъде незаконна – точно както и предходните две, пише Даниел Ларсън в авторска статия за изданието  The American Conservative , която  Агенция „Фокус“  представя без редакторска намеса. \r\nАдминистрацията на президента Тръмп още веднъж заплашва да започне атака срещу сирийското правителство: \r\nЗа трети път САЩ заплашват да атакуват режима на сирийския президент Башар Асад, ако бъдат употребени химически оръжия в кампанията в северозападната провинция Идлиб. Това е значителна промяна в стратегията след месеци на индикации, че САЩ скоро ще изтеглят от конфликта. \r\nВ най-изричното предупреждение към днешна дата, съветникът на американския президент  по националната сигурност Джон Болтън заяви в понеделник, че САЩ и техните британски и френски съюзници са постигнали съгласие, че използването на химическо оръжие от страна на сирийското правителство ще доведе до значителна ескалация, в сравнение с предишни удари. \r\n„Опитахме се да им предадем съобщението в последните дни, че ако има трета употреба на химическо оръжие, отговорът ще бъде много по-силен\", заяви Болтън след изнасянето на политическа реч във Вашингтон. \r\nПрез последните две години САЩ атакуваха сирийското правителство два пъти в отговор на неговата употребата на химическо оръжие. И двете атаки бяха напълно незаконни според Конституцията на САЩ и Хартата на ООН. Трета атака ще бъде просто незаконна. Фактът, че се налага САЩ да продължават да застрашават и да заплашват сирийското правителство, ни говори, че предишните удари са били неефективни. А това означава, че допълнителни удари вероятно няма да са по-добри. \r\nИзявлението на Болтън загатва, че тази трета атака ще бъде значително по-мащабна от предходните две. Ако случаят е такъв, то тогава съществува още по-голям риск да допринесе за разширяването на конфликт със Сирия, Иран и Русия. Опасността при всяка нова атака е, че нашите лидери могат да допуснат грешка при преценката за нежеланието на сирийското правителство и неговите съюзници да отговорят на удара. Затова всеки път, когато режимът и неговите покровители не реагират на атака, нашите лидери погрешно предполагат, че може да продължат да нападат без последствия. Някой път те ще се сбъркат, а САЩ ще се окажат затънали в по-голям конфликт, отколкото са подготвени да влязат. САЩ нямат нищо заложено в Сирия, което да оправдава този риск. \r\nПравителството на САЩ не е отговорно за управлението на сирийската гражданска война. Нашите военни нямат работа в Сирия. Атакуването на сирийското правителство излага американските сили в Сирия на потенциални репресии и не служи на американските интереси в областта на сигурността. Администрацията на Тръмп няма правна обосновка за това, което е направила в миналото, и затова отказва да обясни пред Конгреса защо според нея предишните атаки срещу Сирия са оправдани. Администрацията на Тръмп ще сгреши, ако нанесе нови въздушни удари срещу сирийското правителство и няма абсолютно никакви правомощия да го прави - съгласно Конституцията. Също така няма оправдание за предприемане на военни действия срещу сирийското правителство, когато те съвсем не са свързани със самозащита. *Публикуваните на страницата материали съдържат оценки на цитираните медии и не са отражение на позицията на Агенция „Фокус“.  \r\n***  В авторска статия за американското издание  Washington Examiner  Даниел ДеПетрис разсъждава над въпроса дали „политическата звезда на Ангела Меркел избледнява“.  Агенция \"Фокус\"  представя материала без редакторска намеса. \r\nГерманският канцлер Ангела Меркел е свикнала да се измъква от каши и да оцелява за поне още един ден. След повече от 12 години на кормилото на държавата, тя доминира в германската политическа сцена като никой друг неин колег. Меркел има умение да захвърля принципи и идеологии по пътя на политическата целесъобразност; когато германската общественост се „ожени“ за политиката на отворени врати към бежанците, която тя упорито защитаваше като хуманитарна необходимост, когато никоя друга страна не показа водеща позиция по въпроса - Меркел сключи сделка с турския президент Реджеп Тайип Ердоган, която трябваше до спад в потока от хора през Балканите към Северна Европа. \r\nКанцлерът обаче имаше трудна година. Макар Християндемократическият съюз (ХДС) да спечели парламентарните избори миналата година, резултатите й бяха най-лоши от създаването на партията през 1949 г. насам. Меркел изгуби месеци, опитвайки се да сглоби коалиционно правителство, усилие, което бе усложнено, като се има предвид възприемането на нейната политическа власт и проницателност. Първият опит удари в задънена улица, когато свободните демократи (СвДП) станаха от масата за преговори. Накрая тя успя да състави правителство, нопартньорство с ГСДП мнозина германци възприемат като израз на същата стара политика, която движи страната от десетилетия насам. Голямата коалиция бе подарък за „Алтернатива за Германия“, партия, която сега се счита за най-големият опозиционен блок в Бундестага. \r\nМесеци след края на кризата, в края на юни и началото на юли, една нова беда се приюти в скута на Меркел. Изправен пред сериозно предизвикателство от страна на „Алтернатива за Германия“ в Бавария, лидерът на ХСС и федерален министърът на вътрешните работи Хорст Зеехофер настоя за по-строга политика при предоставянето на убежище. Изплашен от загубата на избирателите в полза на „Алтернатива за Германия“, Зеехофер заплаши с колапс на правителството, ако Меркел откаже да затвори границата с Австрия за влизането на мигранти. Канцлерът беше на такъв тънък лед, че Европейският съюз проведе спешна миграционна среща, за да я извади от дупката; сделката удари и Брюксел, и за последвалото споразумение със Зеехофер нямаше подробности, но поне й спечели повече време. \r\nМесец по-късно, Меркел е изправена пред нова криза: тази на крайнодесния екстремизъм, разпространяващ се в Източна Германия. Протестите в Кемниц от края на август, град на около час път път с кола южно от Лайпциг, се оказаха също толкова политически неудобни за властта на Меркел, колкото грозни бяха и на излъчените кадри. Хиляди демонстранти, някои от които изглежда преследваха чужденци и се поздравяваха по начин, типичен за Нацистка Германия, са точно обратното на това, което Меркел иска за Германия - космополитна, толерантна, щедра и благородна нация, която дава пример за цяла Европа. Противоречията в Кемниц трябваше да са един от редките случаи, в които германски политици от всички партии могат да се обединят в осъждането на тормоза. \r\nДори коалицията на Меркел обаче не успя да направи това. Това, което канцлерът определи като „омраза по улиците\", Зеехофер определи като израз на разочарованието на германския народ от престъпленията, причинени от мигрантите. В който, впрочем, би участвал, ако не беше министър. \r\nМеркел без съмнение е политически оцеляващ. Но е почти невъзможно да се избегне усещането, че тя е загубила част от пътя си. Тя все още може да бъде най-могъщия лидер на на Германия – и на Европа, но все повече изглежда, че губи почва под земята си.  \r\nКоалиционното правителство на Меркел изглежда, сякаш ще рухне при всяка мини криза. Какво означава това за бъдещето на канцлера или дори на ХДС, засега е трудно да се определи. Но можете да сте сигурни, че младите членове на партията, които искат Меркел да предаде властта на следващото поколение, се чудят кога нейната политическа звезда ще угасне. *Публикуваните на страницата материали съдържат оценки на цитираните медии и не са отражение на позицията на Агенция „Фокус“.  \r\n***  Американското списания  The Atlantic  обръща внимание на годишнината от атентатите от 11 септември 2001 г. и на борбата на САЩ с тероризма в статия, озаглавена „Заклещени в последната война“ .  \r\n„Събитията след 2011 г., а не тези от 2001 г., определят предизвикателствата пред САЩ и съюзниците им във войната с джихадизма“, твърди авторът на анализа Хасан Хасан от института за близкоизточни политики „Тахрир“. \r\n„Седемнадесет години след 11 септември резултатът от войната срещу тероризма, която последва, изглежда спорен. „Ал Кайда“ действа в много други страни и има по-голям брой последователи, отколкото преди 2001 г.  Появиха се и други заплахи. „Ислямската държава“ засенчи своя бивш покровител „Ал Кайда\" през 2014 г., когато контролираше огромни територии в множество държави, и остави мизерия, опустошение и омраза, които биха могли да доведат до конфликти за нови поколения. Войната срещу екстремизма не работи. Проблемът е в устойчивата тенденция да се гледа на заплахата от джихадизма през призмата след събитията от 2001 г. Атаките в Ню Йорк и Вашингтон продължават да оформят начина, по който политиците и експертите подхождат към темата. Но заплахата от екстремизма днес може да бъде по-добре  разбрана чрез събитията, които се случиха след 2011 г., когато Арабската пролет и резултатите от нея  преобърнаха установения ред в Близкия изток и Северна Африка, а с него и света на екстремизма“, пише Хасан Хасан и обяснява: \r\n„Когато извърши атаките на 11 семтември, „Ал Кайда“ и идеологията й нямаха връзка с обикновената реалност в Близък изток. Младите хора, които растяха  в региона, знаеха относително малко за групировката, отвъд фигурата на Осама бин Ладен, често представян като богат саудитец,  изоставил удобния си живот, за да се бие за джихада, а тези, които имаха сателитни канали, понякога гледаха  репортажи на „ Ал Джазира“ за мъже, които се катерят по планините в Афганистан, яздещи коне. Джихадистите се оформяха като „елитисти\" в авангарда на едно движение, за да се разграничат от тези, предвождаха“. \r\n„След 2011 г. това се промени. Джихадистите станаха част от местната действителност“, пише Хасан Хасан. \r\n„Днешният екстремизъм е продукт на местни динамики“, пише авторът и отбелязва, че в дневника на Бин Ладен, публикувана миналата година от ЦРУ, почти не се споменават Сирия и Ирак. А по-късно последователите на  Бин Ладен са се оплаквали, че протестите от Арабската пролет са ги  засенчили. \r\n„Ако правителствата в региона и техните съюзници на Запад искат да се борят със съвременната заплаха от джихад, те ще трябва да удвоят усилията си за предоставяне на ефективно управление на местните общности“, уверен е анализаторът.", "date": "2018.09.12", "title": "Преглед на основните теми в американския печат (Агенция \"Фокус\")"}
{"url": "http://www.focus-news.net/news/2018/09/12/2565881/pregled-na-osnovnite-temi-v-svetovniya-pechat-agentsiya-fokus.html", "text": "Китайско-руското сътрудничество е жизнено важно за Далечния изток, пише англоезичното китайско издание  Global Times . \r\nКитайският президент Си Дзинпин започна своята визита във Владивосток във вторник, като присъства на Четвъртия Източен икономически форум. За първи път китайският държавен глава ще присъства на форума. Китайското посолство в Русия го нарече „безпрецедентен“ момент в историята на китайско-руските връзки. \r\nВ същия ден Русия започна най-големите военни учения \"Восток-2018\" (Изток-2018) след падането на Съветския съюз в руския Далечен Изток. Народната освободителна армия на Китай изпрати над 3000 войници, повече от 900 броя военно оборудване и общо около 30 самолета и хеликоптери, за да вземат участие в маневрите. Това съвместно учение няма аналог в историята на китайско-руския военен обмен. \r\nДвете важни събития изпратиха ясни сигнали - цялостното стратегическо партньорство между Китай и Русия бе допълнително укрепено и ще има широки перспективи за сътрудничество между двете страни в Далечния Изток. \r\nЦялостното стратегическо сътрудничество между Пекин и Москва привлече огромно внимание в световен мащаб и това внимание се увеличава, дори когато Западът продължава да говори негативно. По този начин китайско-руското партньорство формира силна стратегическа стабилност. Взаимното политическо доверие достигна безпрецедентно високо и икономическото сътрудничество непрекъснато се разширява. \r\nИзлишно е да се каже, че Вашингтон всъщност насърчи  отношенията между Китай и Русия чрез икономическото „изстискване“ на двете страни. \r\nНо за Белия дом е доста наивно да се отнася до стратегическото сътрудничество между Пекин и Москва като допълнение на американската политика към Китай и Русия. Дълбока вътрешна конструктивна сила отдавна съществува в китайско-руските  връзки и надвишава съответните им отношения със САЩ. Двустранните отношения се превърнаха в един от крайъгълните камъни на глобалните дипломатически стратегии на двете нации. \r\nИма предимства и за Китай, и за Русия да развиват икономическо сътрудничество в Далечния Изток. Но съвместните работи ще проверят и доверието и търпението на двете страни. Тези, които са склонни да предизвикат неприятности, също могат да потърсят начин за влошаване на двустранното сътрудничество в региона чрез повдигане на историческите спомени за двете страни в района или разликата в гъстотата на населението между руския Далечен Изток и Североизточния Китай. \r\nИ все пак общата тенденция е китайско-руското сътрудничество в Далечния Изток да се движи стабилно напред. Китай остава най-големият търговски партньор и в продължение на много години е най-големият източник на чуждестранни инвестиции в Далечния Изток. В региона са реализирани общо 28 китайски проекта, пише изданието. \r\n*** Израелският премиер Бенямин Нетаняху изрази удовлетворение от решението на САЩ да закрие мисията на Организацията за освобождение на Палестина (ООП) (международно признатия представител на палестинския народ – бел. ред.) във Вашингтон, пише израелското издание  The Times of Israel . \r\nПремиерът Бенямин Нетаняху във вторник похвали администрацията на американския президент Доналд Тръмп за решението си да затвори мисията на Организацията за освобождение на Палестина във Вашингтон, заявявайки, че това е \"правилното решение\". \r\n\"САЩ взеха правилното решение\", каза Нетаняху в изявление в края на празника Рош Хашана. \"Израел подкрепя тези действия, които имат за цел да покажат ясно на палестинците, че отказът да преговарят и  продължавайки да нападат Израел в международни форуми няма да доведе до мир\". \r\nМайкъл Орен, заместник-министър и бивш посланик във Вашингтон, похвали и хода на САЩ. \r\n\"Със закриването на офиса на ООП във Вашингтон американската администрация не променя правилата на играта, а просто ги възстановява след години на пренебрегване\", каза Орен, като отбеляза, че според споразуменията от Осло е забранено да действат в посока на признаване на  палестинска държава извън преговорите с Израел. \r\n\"Трябва да се отбележи, че за разлика от предишните администрации, които бяха възнаградили палестинците за изоставяне на преговорите с Израел, президентът Тръмп принуждава палестинците да платят цената, каза Орен. \"Както видяхме в миналото - даването на подаръци на палестинците само ги държи далеч от мирните преговори, а сега американците ги наказват, за да ги накарат да се върнат на масата\", заяви Орен. \r\n***  Федералният съд във Вашингтон наложи глоба от 104,7 милиона долара за компенсиране на жертвите и техните семейства, пострадали от нападението с кола-бомба в Саудитска Арабия през 1996 г., отбелязва турският вестник  Daily Sabah. \r\nГлавният федерален съдия Берил Хауел счита Иран и „Ислямски революционен гвардейски корпус“ за отговорни за експлозиите, убили 19 американски военни. По думите му, 15 други военнослужещи, които са били в комплекс „Хобар тауърс“, и 24 техни роднини може да получат компенсация за нападението, стрелбата и емоционалния стрес. \r\nАдвокатът на ищците Пол Гастон заяви, че клиентите му „са много удовлетворени от решението и с нетърпение очакват събирането на средствата. Правилата на съда им дават някаква справедливост“. \r\nХауел отхвърли всякакви твърдения за наказателни нарушения, тъй като САЩ не позволяват предявяване на претенции за нападения, извършени преди 2008 г. Съдът е разпоредил компенсации съгласно специален закон на САЩ.  \r\nПрез юни 2001 година 13 членове на „Хизбула“ бяха обвинени от федералния съд в Александрия (щата Вирджиния) за тяхното участие в нападението. \r\nПрез декември 2006 г. друг федерален съдия във Вашингтон разпореди Иран да плати 254,4 милиона долара на членовете на семействата на 17-мата американци, загинали в нападението. Решението бе взето също в полза на ищците. \r\nПрез 2015 г. американското правителство създаде  за американските граждани фонд за компенсиране на жертвите на държавно спонсорирания  тероризъм. Иран бе определен от САЩ като такава през януари 1984 г.", "date": "2018.09.12", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/12/2565885/moskovskiy-komsomolets-kakvo-predstoi-na-rusiya-v-ikonomicheski-plan.html", "text": "Какво предстои на Русия в икономически план на фона на санкциите и прогнозите за световна рецесия, пише руският ежедневник  “Московский Комсомолец“ . \r\nРусия ще трябва да живее в обозримо бъдеще, изправена пред все по-нарастващи и разрушителни санкции. Както вече беше отбелязано, това е  стъпка по-близо до кризата в сравнение с други развиващи се страни. Рублата губи стойността си от ден на ден, но за икономиката този процес има някои положителни аспекти - под формата предимно на подкрепа на износа,  но за хората значи очевиден спад в стандарта им на живот, намаляване на потреблението на вносни стоки и все по-ясно нововъзникващите контури нова икономическа \"желязна завеса\", която разделя все повече Русия от Запада. \r\nКакво може да подкрепи рублата? Първо, цената на петрола. Преди няколко месеца цената на барела е стабилна, но се увеличава в продължение на четири седмици. От средата на август котировките на петрола за референтните класове Brent и WTI са се увеличили с повече от 10%, надхвърляйки съответно 78 и 70 долара за барел. Защо? \r\nГоворим за санкции отново. Отново американски, но този път анти-ирански. В същото време Вашингтон иска от съюзниците си пълен отказ да внася ирански петрол. Спад в износа от Иран, както и срив на производството във Венецуела, което е следствие от лошото състояние на икономиката като цяло на тази страна от Латинска Америка, са довели до намаляване на запасите от петрол в света. \r\nПоследствията са очевидни: повишаването на цените. Бенефициенти  са  дистрибуторите на  \"черно злато\", особено тези, които ще компенсират падащия дял на иранския петрол  и това е най-вече Саудитска Арабия и Русия, към които, разбира се, се присъединиха и от други страни-членки на ОПЕК. Това е случай, когато с формално изразената  солидарност с Иран като колега за санкции Русия може да се радва, че \"кравата на съседа е умряла\". \r\nНо празникът може да приключи по всяко време. Цените на петрола, както винаги, се колебаят. Какво ще надделее в близко бъдеще - падането на износа на ирански петрол или заплахата за глобалния икономически растеж (до която неминуемо ще доведе една глобална търговска война), а оттам и намаляване на търсенето на петрол, е отворен въпрос. \r\nВторо, рублата може да получи  помощ от Централната банка под формата на рязко увеличена основна лихва. Но това е малко вероятно: подобен ход може да ускори икономическия спад в кризата, последван от рублата. \r\nИма и трета възможност. Под натиска на санкциите и задачите, поставени от майските укази на Владимир Путин, Русия може значително да промени икономическия си модел. Важна стъпка в тази посока вече е в процес на подготовка - създаването на самостоятелен механизъм от частни компании да се мобилизират средства за финансиране на инвестиционни проекти, решаваща роля в избора  ще играе държавата. Посоката на движение е държавен капитализъм. Основният въпрос – ще бъде ли даден достатъчен простор за предприемаческа инициатива или държавния контрол на стратегическите насоки на икономическото развитие ще плъзне икономическото развитие към още по-ниски нива. \r\nЗа съдбата на рублата тестът ще е запазването на плаващия курс и отказа на административен контрол върху движението на капитала. Ако тези крайъгълни камъни за днешната парична политика бъдат пренаредени, отново гражданите на Русия   ще се окажат в \"различна страна“.  Юлиян Марков", "date": "2018.09.12", "title": "Московский Комсомолец“: Какво предстои на Русия в икономически план"}
{"url": "http://www.focus-news.net/news/2018/09/12/2565884/vzglyad-kak-rusiya-mozhe-da-se-vazpolzva-ot-protivorechiyata-mezhdu-kitay-i-yaponiya.html", "text": "Как Русия може да се възползва от противоречията между Китай и Япония, пише руският ежедневник  “Взгляд“ \r\nВръзките между Китай и Япония са доста напрегнати - и в резултат на това техните лидери рядко се срещат, освен на международни форуми (те ще се срещнат отделно във Владивосток). За да стане ясно - почти шест години, откакто Си Дзинпин е на власт, той никога не е посещавал Япония. \r\nСъщото важи и за японския премиер Шиндзо Абе - той не е бил никога на посещение в Китай, откакто той пое японското правителство в края на 2012 г. (почти по същото време когато Cи Дзинпин пое командването на Китай). Преди две години Абе беше в китайския Ханджоу, но това беше срещата на върха на Г-20, а пътуването нямаше нищо общо с двустранните отношения. Абе вече е готов да отиде в Пекин, или ще бъде по-правилно да се каже, че са готови да го приемат в Пекин - официалното му посещение в Китай е насрочено за октомври. \r\nКитай е най-големият  и най-сериозен стратегически партньор на Русия  - не само в тихоокеанския регион, но и в света като цяло. Изборът в полза на сътрудничеството с Китай не е  реакция към началото на конфронтацията със Запада, а съзнателна и дългоочаквана нужда на самата Русия, която не просто се разгръща на изток, а се връща в естественото си състояние на евразийската държава, която има своите интереси както в Европа, така и в Азия. \r\nЗа Съединените щати основната задача е да сдържа Китай както на глобално, така и на регионално ниво. За второто освен собствената си икономическа и военна мощ, те искат да използват Япония и Индия. Въпреки това, Китай - с активното участие на Русия в това - по всякакъв начин противодейства на тази стратегия. Така например, в индийска посока - чрез участието на  Делхи в Шанхайската организация за сътрудничество, това е прототип на пан-азиатско (включително Русия) споразумение за сигурност и решаване на всички проблеми и спорове от страна на участващите страни, без участието на антлантическите държави. \r\nВ същото време самата Япония сега преминава през период на възраждане на националния дух - най-накрая се опитва да се освободи, ако не напълно, то поне да разхлаби геополитическа зависимост от САЩ. И за това тя се нуждае от Русия - да балансира отношенията в триъгълника Китай-Русия-Япония. Японците винаги ще се страхуват от Китай и гледат на него като опасен конкурент - поради мащабите на Китай и неговите паназиатските амбиции. По същия начин, Китай гледа на  процеса на получаване на по-голям суверенитет от страна на Япония със смесени чувства - заради опасенията, че Япония е склонна да се върне пак към експанзионизма. \r\nПоради това, Русия е изключително важна за Япония във връзка  с желанието й да се отдалечи  от САЩ и не виждайки фундаментална възможност за установяване на отношения с Китай, Токио иска да изгради добри отношения със своята  северна съседка. Това ще позволи на Япония да уравновеси  баланса на силите до придобиването от Токио на геополитическа независимост. Ясно е, че САЩ не са много заинтересовани от подобряването на китайско-руските отношения, но по въпроса Токио показва принципност. След 2014 г. Абе само официално подкрепи санкции срещу Русия, а скоро след това премина  в нов етап от отношенията си с Путин. \r\nСега Япония иска да подпише мирен договор с Русия и да  затвори въпросът за \"северните територии.\" Въпреки, че  е изключително трудно - защото максимумът,на  който е готова да се съгласи Москва (два острова - Хабомай и Шикотан и то при условия за демилитаризация и преходен период), не задоволяват Токио. Въпреки, че Абе наистина прави сериозни усилия за развиване на отношенията, особено икономическите, японското общество - възпитано включително от американци в духа на \"четирите острова са наши\" - още не е готов да приеме компромис за разрешаване на териториалния спор. От друга страна, на Абе му трябва това споразумение - като доказателство за амбицията му да възстанови японската независимост и държавност(тя се проявява не само в чужбина, но и във вътрешната политика, включително реформата на конституцията). След десет дни той ще бъде  преизбран за лидер на управляващата Либерално-демократическата партия за последен тригодишен мандат - и ще остане премиер до края на 2021. По това време той ще бъде най-дълго управляващия премиер в японската история - и, разбира се, той иска да „направи  Япония отново велика\", а ако не то поне да тръгне по този път. Без помирение с Русия това е невъзможно. \r\nЕдинственият проблем е, че и Путин, и Си Дзинпин мислят в други времеви категории - не само в отношенията помежду си, но и в руско-китайското партньорство. Тук плановете вървят за  десетилетия напред. Именно от това трябва да изхожда Токио, когато търси мястото си в триъгълника Русия-Китай-Япония. За Русия най-важното е Токио да намери баланса по пътя на еманципацията си от САЩ.  Юлиян Марков", "date": "2018.09.12", "title": "„Взгляд“: Как Русия може да се възползва от противоречията между Китай и Япония"}
{"url": "http://www.focus-news.net/news/2018/09/12/2565886/komsomolskaya-pravda-iztichaneto-na-kapitali-ot-rusiya-za-perioda-yanuari-avgust-e-narasnalo-28-pati.html", "text": "Изтичането на капитали от Русия за периода януари – август е нараснало 2.8 пъти, пише руският ежедневник  “Комсомолская правда“ . \r\nПрез осемте месеца на 2018 г. нетното изтичане на капитал от Русия се е увеличило 2,8 пъти и е достигнало 26,5 милиарда долара. Това се съобщава от пресслужбата на Централната банка на Русия. \r\nСпоред регулатора, през 2017 г. през същия период от януари до август тази цифра е на ниво от 9,6 милиарда долара. \r\nВ същото време Министерството на икономическото развитие през септември повиши прогнозата за 2018 г. за нетен изходящ поток от капитал от Руската федерация от 18 милиарда до 41 милиарда долара. Според Интерфакс отливът на капитала през август може да бъде около пет милиарда долара. \r\nИзданието припомня, че Банката на Русия оценява изтичането на капитали за последната година (2017 г.) на 31,3 милиарда долара, което е с 60% повече, отколкото през 2016 г.  Юлиян Марков", "date": "2018.09.12", "title": "„Комсомолская правда“: Изтичането на капитали от Русия за периода януари – август е нараснало 2.8 пъти"}
{"url": "http://www.focus-news.net/news/2018/09/12/2565889/emsc-registrirano-e-zemetresenie-s-magnitud-36-v-tsentralna-italiya.html", "text": "Регистрирано е земетресение с магнитуд 3.6 в Централна Италия, показва справка на интернет страницата на  Европейския средиземноморски сеизмологичен център . \r\nЗеметресението е станало в 23:57 на 11 септември (0:57 на 12 септември  българско време) на 30 километра северно от Малтиняно и на 130 километра североизточно от Рим на дълбочина 7 километра. Земетресението е усетено в района на епицентъра. За сега няма информация за пострадали хора и нанесени материални щети.  Юлиян Марков", "date": "2018.09.12", "title": "EMSC: Регистрирано е земетресение с магнитуд 3.6 в Централна Италия"}
{"url": "http://www.focus-news.net/news/2018/09/12/2565888/nezavisimaya-gazeta-ucheniyata-vostok-2018-nyama-da-poprechat-na-sasht-da-udaryat-siriya.html", "text": "Ученията „Восток-2018“ няма да попречат на САЩ да ударят Сирия, пише руският ежедневник  “Независимая газета . \r\nВ Русия започнаха маневрите „Восток-2018“. В резултат на това основните стратегически сили са съсредоточени в Далечния Изток. Междувременно Съединените щати и техните съюзници могат да нанесат сериозен  удар по интересите на Русия и съюзниците  в Близкия изток, Сирия. На Запад смятат, че режимът на Башар Асад ще използва химически оръжия и американската коалицията заплаши  в отговор да нанесе по-силен удар в Сирия, отколкото предишните пъти. Чуждите медии признават, че в резултат може да бъде засегната и руската военна група в Сирия, което ще доведе до по-нататъшно влошаване на отношенията между САЩ и Руската федерация и до реален  военен конфликт. \r\nВъзниква въпросът: как Москва може в такава ситуация да защити Сирия и да подкрепи сирийските войски в планираната за близко бъдеще офанзива в Идлиб? От анализът  на събития и експертните  становища, може да се заключи, че военното и политическото ръководство на Русия ще бъде в състояние да изпълни тези задачи само със значителни военни и финансови ресурси. В същото време, военните източници на \"Независимая газета\" съобщиха, че за да се поддържа адекватна военна дейност в Близкия изток, за да възпре НАТО от западните си граници и в други региони, включително Арктика, Русия ще увеличи през 2019 г. разходите за отбрана. Колко обаче - не се съобщава. \r\nПо този начин, в лицето на влошаващата се икономическа и финансова криза и руските санкции трябва да изразходва значителни средства за поддържане на собствените си военни групировки, действащи в Далечния изток и в Сирия. Според Министерството на отбраната, и в двата случая, такава мощна концентрация на военни сили в тези райони в постсъветската историята на страната се организира за първи път. Обаче такива маневри, както е известно, са много скъпи. \r\nПредвид факта, че сега в Средиземно море се разгръща най-мощното от постсъветско време, обединение на Военноморския флот и Военно-космическите войски  на Руската федерация и масираните удари по бунтовниците в Идлиб, може да се предположи, че разходите по сирийски конфликт са станали немалки. Въпреки това, заместник-председателят на Обществения съвет към Министерството на отбраната на Руската федерация Александър Каншин смята, че цената на ученията, както и осигуряване на операцията в Сирия едва ли надвишава това, което е планирано във военния бюджет на Руската федерация.  Юлиян Марков", "date": "2018.09.12", "title": "„Независимая Газета“: Ученията „Восток-2018“ няма да попречат на САЩ да ударят Сирия"}
{"url": "http://www.focus-news.net/news/2018/09/12/2565890/pravna-komisiya-othvarli-vetoto-na-prezidenta-varhu-apk-obzor.html", "text": "Парламентарната Комисия по правни въпроси отхвърли президентското вето върху Административнопроцесуалния кодекс (АПК). „За“ повторно приемане на промените в АПК гласуваха 12 народни представители, „против“ – 7, без  „въздържали се“, с което ветото бе преодоляно от Правна комисия. Окончателното решение по ветото предстои да бъде взето в пленарна зала.  \r\nДържавният глава Румен Радев  оспорва общо 16 разпоредби от закона и изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони. \r\nДебатите по президентското вето се проведоха при засилен граждански интерес.  От страна на президентската институция мотивите на държавния глава защити  секретарят на президента проф. Емилия Друмевa . Тя заяви, че оспорените разпоредби в АПК ни отдалечават от основни конституционни принципи, деформират и намаляват интензитета на защитата. По думите ѝ цялото административно правосъдие е на две инстанции, защото втората проверява правилността на решението от първата. „Предмет на нашето обсъждане е Административнопроцесуалният кодекс, който по общо споделяно мнение е един от най-добрите действащи български закони“, заяви още тя.  \r\nВ рамките на дебата по същество председателят на  Правна комисия и депутат от ГЕРБ Данаил Кирилов  заяви, че е щяло да бъде честно, ако президентът събере всички заявления на гражданските организации по АПК и да направи искане в Конституционния съд, а междувременно актът да бъде обнародван. Кирилов подчерта, че текстовете в АПК се основават на принципа на равнопоставеността. По отношение на таксите той обясни, че те са лимитирани, тъй като има таван.  От БСП в лицето на депутатa Явор Божанков   обявиха, че ще подкрепят ветото на президента. Божанков посочи, че ако промените в Административнопроцесуалния кодекс бъдат приети наново, от опозицията ще ги обжалват пред Конституционния съд.  \r\nДепутатът от левицата поясни още, че БСП повече от една календарна година излага мотивите си по отношение на АПК във всички работни групи и обърна внимание, че АПК е един от най-обсъжданите законопроекти. \r\nПредставителите на „Обединени патриоти“ и ДПС не взеха отношение по дебатите, но гласуваха „против“ ветото на президента.  Председателят на Върховния административен съд Георги Чолаков  изрази мнение, че ветото на президента в частта му за родовата подсъдност е неоснователно и трябва да бъде отхвърлено. „По отношение на размера не сме взели становище, защото не е наша работа. Това е работа на законодателя“, коментира още Чолаков. \r\nПромените в АПК бяха приети от Народното събрание на 25 юли 2018 г. и върнати за ново обсъждане от държавния глава Румен Радев на 1 август 2018 г. Това е деветото вето на президента Румен Радев. До момента Народното събрание подкрепи само това върху Закона за приватизация и следприватизационен контрол. \r\nДеница КИТАНОВА", "date": "2018.09.12", "title": "Правна комисия отхвърли ветото на президента върху АПК (ОБЗОР)"}
{"url": "http://www.focus-news.net/news/2018/09/12/2565895/the-independent-donald-tramp-otlaga-poseshtenieto-si-v-irlandiya-zaradi-planirani-protesti.html", "text": "Американският президент Доналд Тръмп отлага посещението си в Ирландия заради планирани протести, пише британският ежедневник  The Independent . \r\nПрезидентът се очакваше да посети страната след тържествата по случай края на Първата световна война на 11 ноември във Франция. Активисти започнаха да планират масови демонстрации в Ирландия за пристигането на Тръмп, като опозиционните партии веднага протестираха срещу планираното пътуване, когато то бе обявено по-рано тази година. \r\nThe Irish Independent за първи път съобщи за отмяната, заявявайки, че решението е очевидно изненадващо за ирландския премиер Лио Варадкар и неговия екип, който също така не е очаквал президентът Тръмп да обяви посещение в страната през ноември. Говорител на Варадкар заяви, че \"американската страна цитира съображения за графика\" за отмяната. \r\nСамият Варадкар заяви: \"Има отворена покана към американския президент да посети Ирландия по всяко време, мисля, че всички са посещавали Ирландия от Рейгън насам, ако не и преди, и очевидно има открита покана за мен или за бъдещ министър председател да посети Вашингтон през март. Преди няколко дни не бяхме чували, че ще се възползва от възможността от посещението си в Париж за честванията на примирието, отбелязвайки сто години от края на Първата световна война, за да посети Дъблин“, заяви Варадкар.  Юлиян Марков", "date": "2018.09.12", "title": "Тhe Independent: Доналд Тръмп отлага посещението си в Ирландия заради планирани протести"}
{"url": "http://www.focus-news.net/news/2018/09/12/2565897/", "text": "Националният институт по метеорология и хидрология (НИМХ) ще спре да работи след седмица, ако не бъде назначено ръководство. Това съобщи за Радио „Фокус“ бившият директор на НИМХ проф. Христомир Брънзов. По думите му все още има средства от последния финансов транш, отделен към Института, които да гарантират спокойствието на синоптиците, но без ръководен орган, вземащ важните решения, няма как средствата да бъдат преразпределяни. „Дава се време на правителството да вземе някакво решение до следващия вторник“, каза още проф. Брънзов. Той обясни, че до момента никой не се е съгласил да поеме ръководството на Института и уточни, че няма как външен човек да бъде назначен на поста. Проф. Христомир Брънзов коментира още, че вероятно ще се стигне до пълно излизане на НИМХ от БАН, но проблемът според него е, че това не е обвързано с никакви конкретни срокове и създаването на работни групи. \r\nОт своя страна, служителите на НИМХ публикуваха съобщение на официалния си сайт, в което настояват председателят на БАН да упражни законовите си задължения и да назначи за директор проф. Брънзов, който беше освободен от поста ден, след като правителството взе окончателно решение да започне да се търси вариант за излизането на НИМХ от БАН. „След като не можаха да блокират работата на НИМХ с недофинансиране, ръководните органи на БАН успяха с административни средства. Време е правителството да вземе окончателно и категорично решение за нов статут на НИМХ. Очевидно е, че Институт, който има задължения по три закона и осем подзаконови нормативни акта, не може да бъде в състава на неправителствена организация, каквато е БАН, и за да ги изпълнява, да разчита единствено на „добра воля“ на колективните ѝ органи на ръководство. Очакваме решението на правителствот преди да е станало много късно, а и за да може всеки един от нас да вземе своето лично решение за бъдещето си\", се посочва още в съобщението на метеоролозите. Агенция „Фокус“ припомня:  Сагата между НИМХ и БАН започна още през месец април, когато от Института се обявиха против несправедливото разпределение на бюджетната субсидия за 2018 г. от страна на БАН, което според тях застрашава функционирането на националната хидро-метеорологична служба.  \r\nНа 8 август Министерството на образованието и науката заяви готовност за предприемане на действия по изваждането на Института от Българската академия на науките заради спора им за разпределението на бюджетната субсидия на НИМХ. До това се стигна, след като ден по-рано ръководството на НИМХ и неговите служители изпратиха отворено писмо до министър-председателя Бойко Борисов. В него те предупредиха всички ръководни органи на БАН, че ако незабавно не спрат с действията си срещу НИМХ и ръководството му, ще прекратят оперативните си дейности. От Института дори поискаха да се отделят от БАН, но от Академията първоначално възразиха срещу това заради опасения, че изваждането на хидро-метеорологичната служба може да се превърне в опасен прецедент и други институти да последват НИМХ. От БАН предложиха финансова независимост на НИМХ, но това не бе прието от метеоролозите.  \r\nСлед поредица от срещи в Министерски съвет, в които участваха ръководствата на БАН и НИМХ, министър-председателят Бойко Борисов и министърът на образованието и науката Красимир Вълчев, стана ясно, че се върви към изваждането на НИМХ от БАН, като най-реалистичният срок за това е 1 януари 2019 г. \r\nНа 10 септември Общото събрание на БАН отвори пътя за частично излизане на НИМХ от Академията и преминаването му в нова структура, създадена от Министерския съвет. Определението „частично“ включва цялостната оперативна дейност, изпълнявана от НИМХ, както и учени и служители, които са декларирали намерение за напускане на БАН. Бившият директор на НИМХ проф. Брънзов определи това решение като напълно неработещо. От своя страна, министър Вълчев увери, че НИМХ ще продължи да работи като национална хидрометеорологична служба и ще бъде подкрепен в максимална степен. По думите му тепърва ще се решава къде да бъде ситуиран и какъв точно да бъде организационно-правният му статут.", "date": "2018.09.12", "title": "НИМХ ще спре да работи след седмица, ако не бъде назначено ръководство (ОБЗОР)"}
{"url": "http://www.focus-news.net/news/2018/09/12/2565892/makfaks-uvelichava-se-broyat-na-pochinalite-ot-zapadnonilska-treska-v-sarbiya.html", "text": "Увеличава се броят на починалите от западнонилска треска в Сърбия, предава  Макфакс . \r\nЧетирима души починаха от вируса на западнонилската треска в Сърбия само миналата седмица, според Института по обществено здраве в Белград. \r\nОт началото на годината 286 души са били са заразени с вируса в Сърбия и 29 са починали досега. Пациентите са регистрирани в 14 области, но най-много заболявания са регистрирани на територията на Белград, т.е. 141 души, според Танюг. \r\nВирусът на западнонилската треска е сезонно заболяване и се предава от заразени комари. \r\nВ страните от Европейския съюз досега са регистрирани 798 случая на болестта  и повечето пациенти са в Италия - 327 болни, а 168 са регистрирани в Гърция, в Унгария - 134. \r\nДосега в ЕС са починали  44 души, от които 18 в Гърция, 13 в Италия и 12 в Румъния. В Сърбия вирусът е регистриран за първи път през 2012 г. и оттогава до миналата година са съобщени общо 574 случая, от които 61 са починали.  Юлиян Марков", "date": "2018.09.12", "title": "Макфакс: Увеличава се броят на починалите от западнонилска треска в Сърбия"}
{"url": "http://www.focus-news.net/news/2018/09/12/2565898/pregled-na-osnovnite-temi-v-ruskiya-pechat-agentsiya-fokus.html", "text": "Как Русия може да се възползва от противоречията между Китай и Япония, пише руският ежедневник  “Взгляд“ \r\nВръзките между Китай и Япония са доста напрегнати - и в резултат на това техните лидери рядко се срещат, освен на международни форуми (те ще се срещнат отделно във Владивосток). За да стане ясно - почти шест години, откакто Си Дзинпин е на власт, той никога не е посещавал Япония. \r\nСъщото важи и за японския премиер Шиндзо Абе - той не е бил никога на посещение в Китай, откакто той пое японското правителство в края на 2012 г. (почти по същото време когато Cи Дзинпин пое командването на Китай). Преди две години Абе беше в китайския Ханджоу, но това беше срещата на върха на Г-20, а пътуването нямаше нищо общо с двустранните отношения. Абе вече е готов да отиде в Пекин, или ще бъде по-правилно да се каже, че са готови да го приемат в Пекин - официалното му посещение в Китай е насрочено за октомври. \r\nКитай е най-големият  и най-сериозен стратегически партньор на Русия  - не само в тихоокеанския регион, но и в света като цяло. Изборът в полза на сътрудничеството с Китай не е  реакция към началото на конфронтацията със Запада, а съзнателна и дългоочаквана нужда на самата Русия, която не просто се разгръща на изток, а се връща в естественото си състояние на евразийската държава, която има своите интереси както в Европа, така и в Азия. \r\nЗа Съединените щати основната задача е да сдържа Китай както на глобално, така и на регионално ниво. За второто освен собствената си икономическа и военна мощ, те искат да използват Япония и Индия. Въпреки това, Китай - с активното участие на Русия в това - по всякакъв начин противодейства на тази стратегия. Така например, в индийска посока - чрез участието на  Делхи в Шанхайската организация за сътрудничество, това е прототип на пан-азиатско (включително Русия) споразумение за сигурност и решаване на всички проблеми и спорове от страна на участващите страни, без участието на антлантическите държави. \r\nВ същото време самата Япония сега преминава през период на възраждане на националния дух - най-накрая се опитва да се освободи, ако не напълно, то поне да разхлаби геополитическа зависимост от САЩ. И за това тя се нуждае от Русия - да балансира отношенията в триъгълника Китай-Русия-Япония. Японците винаги ще се страхуват от Китай и гледат на него като опасен конкурент - поради мащабите на Китай и неговите паназиатските амбиции. По същия начин, Китай гледа на  процеса на получаване на по-голям суверенитет от страна на Япония със смесени чувства - заради опасенията, че Япония е склонна да се върне пак към експанзионизма. \r\nПоради това, Русия е изключително важна за Япония във връзка  с желанието й да се отдалечи  от САЩ и не виждайки фундаментална възможност за установяване на отношения с Китай, Токио иска да изгради добри отношения със своята  северна съседка. Това ще позволи на Япония да уравновеси  баланса на силите до придобиването от Токио на геополитическа независимост. Ясно е, че САЩ не са много заинтересовани от подобряването на китайско-руските отношения, но по въпроса Токио показва принципност. След 2014 г. Абе само официално подкрепи санкции срещу Русия, а скоро след това премина  в нов етап от отношенията си с Путин. \r\nСега Япония иска да подпише мирен договор с Русия и да  затвори въпросът за \"северните територии.\" Въпреки, че  е изключително трудно - защото максимумът,на  който е готова да се съгласи Москва (два острова - Хабомай и Шикотан и то при условия за демилитаризация и преходен период), не задоволяват Токио. Въпреки, че Абе наистина прави сериозни усилия за развиване на отношенията, особено икономическите, японското общество - възпитано включително от американци в духа на \"четирите острова са наши\" - още не е готов да приеме компромис за разрешаване на териториалния спор. От друга страна, на Абе му трябва това споразумение - като доказателство за амбицията му да възстанови японската независимост и държавност(тя се проявява не само в чужбина, но и във вътрешната политика, включително реформата на конституцията). След десет дни той ще бъде  преизбран за лидер на управляващата Либерално-демократическата партия за последен тригодишен мандат - и ще остане премиер до края на 2021. По това време той ще бъде най-дълго управляващия премиер в японската история - и, разбира се, той иска да „направи  Япония отново велика\", а ако не то поне да тръгне по този път. Без помирение с Русия това е невъзможно. \r\nЕдинственият проблем е, че и Путин, и Си Дзинпин мислят в други времеви категории - не само в отношенията помежду си, но и в руско-китайското партньорство. Тук плановете вървят за  десетилетия напред. Именно от това трябва да изхожда Токио, когато търси мястото си в триъгълника Русия-Китай-Япония. За Русия най-важното е Токио да намери баланса по пътя на еманципацията си от САЩ. \r\n*** Какво предстои на Русия в икономически план на фона на санкциите и прогнозите за световна рецесия, пише руският ежедневник  “Московский Комсомолец“ . \r\nРусия ще трябва да живее в обозримо бъдеще, изправена пред все по-нарастващи и разрушителни санкции. Както вече беше отбелязано, това е  стъпка по-близо до кризата в сравнение с други развиващи се страни. Рублата губи стойността си от ден на ден, но за икономиката този процес има някои положителни аспекти - под формата предимно на подкрепа на износа,  но за хората значи очевиден спад в стандарта им на живот, намаляване на потреблението на вносни стоки и все по-ясно нововъзникващите контури нова икономическа \"желязна завеса\", която разделя все повече Русия от Запада. \r\nКакво може да подкрепи рублата? Първо, цената на петрола. Преди няколко месеца цената на барела е стабилна, но се увеличава в продължение на четири седмици. От средата на август котировките на петрола за референтните класове Brent и WTI са се увеличили с повече от 10%, надхвърляйки съответно 78 и 70 долара за барел. Защо? \r\nГоворим за санкции отново. Отново американски, но този път анти-ирански. В същото време Вашингтон иска от съюзниците си пълен отказ да внася ирански петрол. Спад в износа от Иран, както и срив на производството във Венецуела, което е следствие от лошото състояние на икономиката като цяло на тази страна от Латинска Америка, са довели до намаляване на запасите от петрол в света. \r\nПоследствията са очевидни: повишаването на цените. Бенефициенти  са  дистрибуторите на  \"черно злато\", особено тези, които ще компенсират падащия дял на иранския петрол  и това е най-вече Саудитска Арабия и Русия, към които, разбира се, се присъединиха и от други страни-членки на ОПЕК. Това е случай, когато с формално изразената  солидарност с Иран като колега за санкции Русия може да се радва, че \"кравата на съседа е умряла\". \r\nНо празникът може да приключи по всяко време. Цените на петрола, както винаги, се колебаят. Какво ще надделее в близко бъдеще - падането на износа на ирански петрол или заплахата за глобалния икономически растеж (до която неминуемо ще доведе една глобална търговска война), а оттам и намаляване на търсенето на петрол, е отворен въпрос. \r\nВторо, рублата може да получи  помощ от Централната банка под формата на рязко увеличена основна лихва. Но това е малко вероятно: подобен ход може да ускори икономическия спад в кризата, последван от рублата. \r\nИма и трета възможност. Под натиска на санкциите и задачите, поставени от майските укази на Владимир Путин, Русия може значително да промени икономическия си модел. Важна стъпка в тази посока вече е в процес на подготовка - създаването на самостоятелен механизъм от частни компании да се мобилизират средства за финансиране на инвестиционни проекти, решаваща роля в избора  ще играе държавата. Посоката на движение е държавен капитализъм. Основният въпрос – ще бъде ли даден достатъчен простор за предприемаческа инициатива или държавния контрол на стратегическите насоки на икономическото развитие ще плъзне икономическото развитие към още по-ниски нива. \r\nЗа съдбата на рублата тестът ще е запазването на плаващия курс и отказа на административен контрол върху движението на капитала. Ако тези крайъгълни камъни за днешната парична политика бъдат пренаредени, отново гражданите на Русия   ще се окажат в \"различна страна“. \r\n*** Изтичането на капитали от Русия за периода януари – август е нараснало 2.8 пъти, пише руският ежедневник  “Комсомолская правда“ . \r\nПрез осемте месеца на 2018 г. нетното изтичане на капитал от Русия се е увеличило 2,8 пъти и е достигнало 26,5 милиарда долара. Това се съобщава от пресслужбата на Централната банка на Русия. \r\nСпоред регулатора, през 2017 г. през същия период от януари до август тази цифра е на ниво от 9,6 милиарда долара. \r\nВ същото време Министерството на икономическото развитие през септември повиши прогнозата за 2018 г. за нетен изходящ поток от капитал от Руската федерация от 18 милиарда до 41 милиарда долара. Според Интерфакс отливът на капитала през август може да бъде около пет милиарда долара. \r\nИзданието припомня, че Банката на Русия оценява изтичането на капитали за последната година (2017 г.) на 31,3 милиарда долара, което е с 60% повече, отколкото през 2016 г. \r\n*** Ученията „Восток-2018“ няма да попречат на САЩ да ударят Сирия, пише руският ежедневник  “Независимая газета . \r\nВ Русия започнаха маневрите „Восток-2018“. В резултат на това основните стратегически сили са съсредоточени в Далечния Изток. Междувременно Съединените щати и техните съюзници могат да нанесат сериозен  удар по интересите на Русия и съюзниците  в Близкия изток, Сирия. На Запад смятат, че режимът на Башар Асад ще използва химически оръжия и американската коалицията заплаши  в отговор да нанесе по-силен удар в Сирия, отколкото предишните пъти. Чуждите медии признават, че в резултат може да бъде засегната и руската военна група в Сирия, което ще доведе до по-нататъшно влошаване на отношенията между САЩ и Руската федерация и до реален  военен конфликт. \r\nВъзниква въпросът: как Москва може в такава ситуация да защити Сирия и да подкрепи сирийските войски в планираната за близко бъдеще офанзива в Идлиб? От анализът  на събития и експертните  становища, може да се заключи, че военното и политическото ръководство на Русия ще бъде в състояние да изпълни тези задачи само със значителни военни и финансови ресурси. В същото време, военните източници на \"Независимая газета\" съобщиха, че за да се поддържа адекватна военна дейност в Близкия изток, за да възпре НАТО от западните си граници и в други региони, включително Арктика, Русия ще увеличи през 2019 г. разходите за отбрана. Колко обаче - не се съобщава. \r\nПо този начин, в лицето на влошаващата се икономическа и финансова криза и руските санкции трябва да изразходва значителни средства за поддържане на собствените си военни групировки, действащи в Далечния изток и в Сирия. Според Министерството на отбраната, и в двата случая, такава мощна концентрация на военни сили в тези райони в постсъветската историята на страната се организира за първи път. Обаче такива маневри, както е известно, са много скъпи. \r\nПредвид факта, че сега в Средиземно море се разгръща най-мощното от постсъветско време, обединение на Военноморския флот и Военно-космическите войски  на Руската федерация и масираните удари по бунтовниците в Идлиб, може да се предположи, че разходите по сирийски конфликт са станали немалки. Въпреки това, заместник-председателят на Обществения съвет към Министерството на отбраната на Руската федерация Александър Каншин смята, че цената на ученията, както и осигуряване на операцията в Сирия едва ли надвишава това, което е планирано във военния бюджет на Руската федерация.", "date": "2018.09.12", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/09/12/2565896/the-telegraph-rusiya-i-kitay-provezhdat-nay-golyamoto-savmestno-voenno-uchenie-v-istoriyata.html", "text": "Русия и Китай провеждат най-голямото съвместно военно учение в историята, пише британският ежедневник  The Telegraph . \r\nМаневрите са триумфален момент за Путин, който превърна военната модернизация в първостепенен приоритет след постсъветската стагнация и показа нови фантастични ядрени оръжия в речта си през март, пише изданието. \r\nАмерикански шпионски самолет, забелязан над Японско море, намекна за безпокойството на западните страни от най-големите руски военни учения. \r\nОчаква се седмица преди срещата на високо равнище между лидерите на Северна и Южна Корея военните игри да потвърдят желанието на Москва да стане основен военен и дипломатически играч в региона. \r\nАнализаторите спекулират, че маневрите са отчасти подготовка на отговор на потенциален ядрен конфликт на Корейския полуостров, а звената за балистични ракети са сред участниците. \r\nОсвен демонстрация на бойната сила на Русия, „Восток-2108“ е насърчаване на затоплящите се връзки с източния съсед и бившия враг Китай. \r\nПо време на срещата с китайския лидер Си Дзинпин Путин похвали доверието между двете страни, а китайският президент заяви, че тяхното сътрудничество е \"от все по-голямо и по-голямо значение\" в косвено споменаване на напрежението със Съединените щати. \r\nМакар Китай да е участвал в съвместни военноморски учения с Русия в Балтийско море миналата година, това е първият път, когато ще участва в годишните стратегически упражнения на Москва, които обучават големи формирования за мащабни конфликти. \r\nТридесет китайски самолети и хеликоптери и 3200 войници са разположени на полигоните в Цугол на изток от езерото Байкал. \r\nРусия заяви, че ще тренира методи, разработени по време на сирийската интервенция, като китайските сили, които не са се борили във война от 1979 г. насам, ще видят  истински бойни умения. \r\nМаневрите се възприемат като предупреждение към Вашингтон, да не задълбочава влошаването на отношенията си с Русия или да я провокира военно. \r\n\"Ясно е, че подобни усилия могат да бъдат насочени само срещу една страна и това е САЩ, \", каза Василий Кашин, експерт по отношенията Русия-Китай във Висшето икономическо училище. \"В момента Русия и Китай виждат Съединените щати като основен потенциален военен противник\". \r\nВ светлината на търговската война на Доналд Тръмп с Китай и последователните вълни от американските санкции срещу Русия, Америка сега е главният политически противник и за двете страни.  Юлиян Марков", "date": "2018.09.12", "title": "The Telegraph: Русия и Китай провеждат най-голямото съвместно военно учение в историята"}
{"url": "http://www.focus-news.net/news/2018/09/12/2565894/balgariya-i-sarbiya-shte-zadalbochat-satrudnichestvoto-si-i-shte-rabotyat-zaedno-za-evrointegratsiyata-na-zapadnite-balkani-obzor.html", "text": "България и Сърбия ще задълбочат сътрудничеството си и ще работят заедно за евроинтеграцията на Западните Балкани. Това стана ясно по време на първия ден от двудневното посещение в България на председателя на Народната скупщина на Сърбия Мая Гойкович. Тя е у нас по покана на председателя на Народното Събрание Цвета Караянчева. По време на визитата си Гойкович проведе разговори и с президента Румен Радев. \r\nОсновните теми, които Караянчева и Гойкович обсъдиха, бяха възможностите за задълбочаване и разширяване на парламентарното сътрудничество и за оползотворяване на натрупания от България опит в хармонизирането на националното законодателство с това на ЕС. Цвета Караянчева посочи, че България и Сърбия имат много добри отношения, които се развиват динамично в последните години и изрази увереност, че сътрудничеството между парламентите на двете страни ще продължи да се задълбочава. Maя Гойкович обясни, че за Сърбия е важно да почерпи опит и да не прави грешките, които е правила България по време на кандидатстването си в ЕС. Тя посочи, че Сърбия е много благодарна на България, тъй като по време на своето Председателство на Съвета на ЕС българската държава е направила всичко възможно за европейската интеграция на Западните Балкани. „Днес отново се съгласихме, че разширяването на ЕС със Западните Балкани е решаването на проблема, а не правене на проблем. Целта на Сърбия е пълноправното членство в ЕС“, каза още тя и посочи, че това е една цел, която не е недостижима. Като приоритетни сфери на сътрудничеството между България и Сърбия председателите на двете законодателни институции откроиха транспорта, енергетиката, стопанството, туризма, културата и образованието.  \r\nОт своя страна, президентът Румен Радев посочи, че активният политически диалог между България и Сърбия носи общи успехи в търговския обмен и туризма. „Нашите чести срещи и разговори са показателни за новия дух на отношенията между България и Сърбия и за това, че следваме неотлъчно своите общи цели – историческо помирение и съвместното ни бъдеще в Европейския съюз“, каза още държавният глава. Мая Гойкович коментира, че България и Сърбия са обединени от редица фактори – от историята и близостта на културите и езиците си, както и от своето общо бъдеще и стремежа да преодолеят предразсъдъците към своя регион. „Благодарни сме за увереността и последователността, с която България се застъпва за разширяването на Европейския съюз, и за свършената работа по време на председателството ѝ на Съвета на ЕС“, посочи Гойкович. Обща беше позицията, че Дунавската стратегия на ЕС носи ползи за всички страни от региона и може да бъде много по-ефективна чрез европейско финансиране на повече общи проекти за развитие по поречието на река Дунав. През втория ден от официалната си визита председателят на Народната скупщина на Сърбия Мая Гойкович ще посети Велико Търново, където ще разговаря с кмета на Общината инж. Даниел Панов.", "date": "2018.09.12", "title": "България и Сърбия ще задълбочат сътрудничеството си и ще работят заедно за евроинтеграцията на Западните Балкани (ОБЗОР)"}
{"url": "http://www.focus-news.net/news/2018/09/12/2565900/futbol-balgariya-zavarshi-naravno-s-cherna-gora-00-v-mach-pri-mladezhite-do-21-godini.html", "text": "Футбол: България завърши наравно с Черна гора 0:0 в мач при младежите до 21 години. Равният резултат отдалечава нашите млади футболисти от второто място в групата, което евентуално дава право на баражи, като изостава с пет точки от втория  Словения, които победиха Казахстан като домакини  с 2:1. На нашите младежи им остават две гостувания на Словения и Люксембург. В групата води убедително Франция с 27 точки, следвани от Словения – 14, Казахстан – 10, България  - 9, Черна гора – 5 и Люксембург – 4 точки.", "date": "2018.09.12", "title": "Футбол: България завърши наравно с Черна гора 0:0 в мач при младежите до 21 години"}
{"url": "http://www.focus-news.net/news/2018/09/12/2565901/hudozhestvena-gimnastika-balgariya-ostana-bez-medali-sled-parvite-dva-finala-na-topka-i-obrach-na-svetovnoto-parvenstvo-v-sofiya.html", "text": "Художествена гимнастика: България остана без медали след първите два финала на топка и обръч на Световното първенство в София.  Четвърто и седмо място записаха Боряна Калейн и Катрин Тасева във финала на обръч  \r\nТитлата на обръч спечели близначката Дина Аверина , среброто остана за сестра ѝ Арина, а бронзът отиде при Линой Ашрам от Израел \r\nНевяна Владинова и Катрин Тасева се наредиха на седмо и осмо място във финала на топка. \r\nПодобно на финала на обръч, титлата спечели рускинята Дина Аверина. Втора се нареди сънародничката ѝ Александра Солдатова, а бронзът „грабна“ Александра Аджуджукулезе от Италия.", "date": "2018.09.12", "title": "Художествена гимнастика: България остана без медали след първите два финала на топка и обръч на Световното първенство в София"}
{"url": "http://www.focus-news.net/news/2018/09/12/2565902/pregled-na-mezhdunarodnite-novini-do-6-chasa-agentsiya-fokus.html", "text": "Земетресение с магнитуд от 3,4 по скалата на Рихтер е регистрирано в 20:00 часа на територията на Гърция, което е усетено и в съседна Македония, показва справка на  Европейския средиземноморски сеизмологичен център (EMSC) . \r\nЕпицентърът на труса е бил на 119 км югоизточно от албанската столица Тирана и на 26 км южно от Ресен, Македония, с дълбочина от един километър под земната кора. \r\nНе се привеждат данни за пострадали или материални щети. \r\n*** Регистрирано е земетресение с магнитуд 3.6 в Централна Италия, показва справка на интернет страницата на  Европейския средиземноморски сеизмологичен център . \r\nЗеметресението е станало в 23:57 на 11 септември (0:57 на 12 септември  българско време) на 30 километра северно от Малтиняно и на 130 километра североизточно от Рим на дълбочина 7 километра. Земетресението е усетено в района на епицентъра. За сега няма информация за пострадали хора и нанесени материални щети. \r\n***  Косовският президент Хашим Тачи призна, че ще бъде трудно да се постигне мир със Сърбия, но диалогът с нея е единственият път към решение, предава  RTK Live . \r\nКоментирайки думите на сръбския президент Александър Вушич за Слободан Милошевич по време на неотдавнашното му посещение в Косово, Тачи заяви, че целият свят знае, че Милошевич е касапин на Балканите и че той е пряко отговорен за геноцида в Косово. \r\n„Да го прославимя в момент на усилия за постигане на мир е много голяма грешка\", категоричен бе Тачи. \r\nНа въпроса дали е изненадан от сравнително слабото присъствие на косовските сърби по време на митинга на Вучич, Тачи отбеляза, че за него най-важно е било отсъствието на инциденти в рамките на престоя му в най-младата държава на Балканите. \r\n*** Броят на загиналите в смъртоносният пожар край Атина достигна 99 души, пише електронното издание на гръцкия вестник  Kathimerini . \r\nОще една жертва е починала в болница в Атина във вторник – става дума за жена на 26 години, увеличавайки смъртността от пожарите, които опустошиха Източна Атика през юли до 99 души. \r\nСъщевременно жителите на опустошената област заявиха в писмо, че много от обещаните обществени работи за възстановяване на щетите не са започнали, а тези, които са започнали се извършват \"с тревожно бавно темпо\", застрашавайки тяхната безопасност. \r\nТе също така заявиха, че много жертви на горски пожари все още не са получили първоначалната помощ, за да покрият непосредствените си нужди. \r\n*** Алексис Ципрас говори за Договора с Македония пред Европейския парламент, съобщава македонската редакция на  Deutsche Welle . \r\nГръцкият министър-председател в Европейския парламент в Страсбург защити Договора от Преспа и неговия македонски колега Зоран Заев. Ципрас бе особено критичен към двете опозиционни партии в Македония и Гърция, ВМРО-ДПМНЕ и Нова демокрация, обвинявайки ги, че техните лидери си служат с еднакви аргументи в опит да отхвърлят договора, с който се слага край на десетилетния спор за името. \r\n\"Умолявам всички депутати да разберат следното - и аз и Заев сме обявявани за предатели в нашите страни от политици, които спадат към Европейската народна партия със едни и същи аргументи\", каза Ципрас. \"Мицотакис и Мицковски, които принадлежат към Европейската народна партия (ЕНП), ни обвиняват с напълно еднакви аргументи- че сме предатели и че споразумението е вредно. Не мислите ли, че тъй като двамата консервативни лидери ни обвиняват, че сме предатели и че това споразумение е предателство, това вероятно означава, че и аз Заев правим нещо добро, проправяме пътя към мира, перспективи за сътрудничество и мирно бъдеще, историческо бъдеще и с това съм много горд \", каза Ципрас. \r\nДебатът в Европейския парламент на моменти приличаше на дебатите от гръцкия парламент, след като депутатът от Нова демокрация, Манолис Кефалоянис, попита Ципрас да каже как в бъдеще ще се наричат езика и националността на македонските граждани, пише редакцията. \r\nЦипрас отговори с насрещен въпрос: как се е наричала тази държава досега в Европейския парламент? \r\n\"Това е Европейският парламент, не можем да се държим като в гръцкия парламент и да считаме тази тема за табу, заравяйки главата си в пясъка. Знаете, че от години си заравяме главата в пясъка, докато реалността е различна, - 140 страни, сред които и най-големите като САЩ, Китай, Русия, са признали страната под конституционното й име, а това име е само Македония. Всички лидери казват Македония и никой не изглеждаше раздразнен \", каза Ципрас. \r\nГръцкият премиер твърди, че с договора Македония вече няма да може да претендира за \"античното гръцко македонско наследство\", т.е., че с него се признава, че съседната страна е славянска и нейният език е славянски. \"Досега това не се е случвало\", каза Ципрас. \r\n*** Израелският премиер Бенямин Нетаняху изрази удовлетворение от решението на САЩ да закрие мисията на Организацията за освобождение на Палестина (ООП) (международно признатия представител на палестинския народ – бел. ред.) във Вашингтон, пише израелското издание  The Times of Israel . \r\nПремиерът Бенямин Нетаняху във вторник похвали администрацията на американския президент Доналд Тръмп за решението си да затвори мисията на Организацията за освобождение на Палестина във Вашингтон, заявявайки, че това е \"правилното решение\". \r\n\"САЩ взеха правилното решение\", каза Нетаняху в изявление в края на празника Рош Хашана. \"Израел подкрепя тези действия, които имат за цел да покажат ясно на палестинците, че отказът да преговарят и  продължавайки да нападат Израел в международни форуми няма да доведе до мир\". \r\nМайкъл Орен, заместник-министър и бивш посланик във Вашингтон, похвали и хода на САЩ. \r\n\"Със закриването на офиса на ООП във Вашингтон американската администрация не променя правилата на играта, а просто ги възстановява след години на пренебрегване\", каза Орен, като отбеляза, че според споразуменията от Осло е забранено да действат в посока на признаване на  палестинска държава извън преговорите с Израел. \r\n\"Трябва да се отбележи, че за разлика от предишните администрации, които бяха възнаградили палестинците за изоставяне на преговорите с Израел, президентът Тръмп принуждава палестинците да платят цената, каза Орен. \"Както видяхме в миналото - даването на подаръци на палестинците само ги държи далеч от мирните преговори, а сега американците ги наказват, за да ги накарат да се върнат на масата\", заяви Орен. \r\n*** ВМРО-ДПМНЕ реши всеки гражданин да постъпи според убежденията си на референдума, съобщава македонското електронно издание  “МКД“ . \r\n\"Нашата родина е на кръстопът и това са исторически решения. Трябва да се каже, че с направеното досега правителството разруши всички преговорни позиции градени до сега \", заяви лидерът на ВМРО-ДПМНЕ, Християн Мицковски на среднощна пресконференция в централата на партията. Мицковски заяви, че опозиционната партия е решила, че всеки гражданин на референдума трябва да действа според собственото си убеждение. \r\n\"След консултациите с гражданите и след заседанията на Централния и Изпълнителния комитет, ВМРО-ДПМНЕ реши, че всеки гражданин трябва да действа по свое собствено убеждение. Всеки сам ще вземе решение, което смята за най-добро за семейството си и нашата скъпа Македония. Македония е не само Мицковски, нито Заев, а на  всеки свободен гражданин. Имате цялата информация пред вас и знаете какво да правите. Просто трябва да слушате сърцето и ума си и в крайна сметка Македония ще спечели \", каза Мицковски на пресконференция. \r\n*** Американският министър на отбраната Джеймс Матис обяви плановете си във вторник да посети Македония, преди референдумът, който може да сложи край на дълги години спорове с Гърция за името на страната и да проправи пътя за присъединяването й към НАТО, предава  AFP . \r\nРъководителят на Пентагона заяви, че е загрижен, че Русия може да се опитва да се намеси в резултата от гласуването, което при положителен вот, би насочила Македония по пътя към евроинтеграцията. \r\n\"Демокрациите трябва да бъдат оставени сами\", каза Матис пред репортери в Пентагона. \r\n\"Ако техният посланик иска да направи изявление във вестник, това е едно нещо. Но не и това, което Русия е практикувала от Естония до  Съединените щати, от Украйна и сега в Македония, то винаги е адаптирано към конкретната ситуация и това е винаги завоалирано, доколкото съм забелязал“, заяви Матис. \r\nТой добави: \"Ще отида там, за да стане ясно, че подкрепяме македонския народ.\" \r\nПосещението на Матис в Македония следващия уикенд идва на фона на поканата на НАТО към балканската  страна да се присъедини към Алианса. \r\n*** Увеличава се броят на починалите от западнонилска треска в Сърбия, предава  Макфакс . \r\nЧетирима души починаха от вируса на западнонилската треска в Сърбия само миналата седмица, според Института по обществено здраве в Белград. \r\nОт началото на годината 286 души са били са заразени с вируса в Сърбия и 29 са починали досега. Пациентите са регистрирани в 14 области, но най-много заболявания са регистрирани на територията на Белград, т.е. 141 души, според Танюг. \r\nВирусът на западнонилската треска е сезонно заболяване и се предава от заразени комари. \r\nВ страните от Европейския съюз досега са регистрирани 798 случая на болестта  и повечето пациенти са в Италия - 327 болни, а 168 са регистрирани в Гърция, в Унгария - 134. \r\nДосега в ЕС са починали  44 души, от които 18 в Гърция, 13 в Италия и 12 в Румъния. В Сърбия вирусът е регистриран за първи път през 2012 г. и оттогава до миналата година са съобщени общо 574 случая, от които 61 са починали. \r\n*** Великобритания е изпратила писма до 27-те страни-членки на ЕС за споразумения в транспортната сфера при липса на споразумение за Брекзит, пише британският вестник  The Guardian . \r\nДоминик Рааб беше критикуван от Мишел Барние, след като главният преговарящ на ЕС откри, че британското правителство е написало писма до останалите 27 държави-членки, за да поиска странични преговори по транспорта в случай на липса на споразумение. \r\nПисмата предлагат страните-членки да се подготвят да се ангажират в едностранни споразумения с британското правителство в областта на въздухоплаването и превоза на товари, за да могат да продължат ключовите търговски потоци в случай, че Обединеното кралство и ЕС не постигнат споразумение за напускане на Съюза до 29 март 2019 г. \r\nТранспортният министър на Великобритания  Крис Грейлинг е наредил писмата да бъдат изпратени, въпреки че преди по-малко от две седмици най-високопоставеният търговски представител на Европейската комисия Виолета Булк заяви, че без сделка тази есен няма да има други споразумения за защита на британската икономика. \r\nБарние също предупреди, че е повторил това послание пред Рааб, като е казал на министъра за Брекзит: \"Ако няма сделка, няма доверие\".", "date": "2018.09.12", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/12/2565883/mkd-makedoniya-vmro-dpmne-reshi-vseki-grazhdanin-da-postapi-spored-ubezhdeniyata-si-na-referenduma.html", "text": "ВМРО-ДПМНЕ реши всеки гражданин да постъпи според убежденията си на референдума, съобщава македонското електронно издание  “МКД“ . \r\n\"Нашата родина е на кръстопът и това са исторически решения. Трябва да се каже, че с направеното досега правителството разруши всички преговорни позиции градени до сега \", заяви лидерът на ВМРО-ДПМНЕ, Християн Мицковски на среднощна пресконференция в централата на партията. Мицковски заяви, че опозиционната партия е решила, че всеки гражданин на референдума трябва да действа според собственото си убеждение. \r\n\"След консултациите с гражданите и след заседанията на Централния и Изпълнителния комитет, ВМРО-ДПМНЕ реши, че всеки гражданин трябва да действа по свое собствено убеждение. Всеки сам ще вземе решение, което смята за най-добро за семейството си и нашата скъпа Македония. Македония е не само Мицковски, нито Заев, а на  всеки свободен гражданин. Имате цялата информация пред вас и знаете какво да правите. Просто трябва да слушате сърцето и ума си и в крайна сметка Македония ще спечели \", каза Мицковски на пресконференция.  Юлиян Марков", "date": "2018.09.12", "title": "„МКД“ (Македония): ВМРО-ДПМНЕ реши всеки гражданин да постъпи според убежденията си на референдума"}
{"url": "http://www.focus-news.net/news/2018/09/12/2565887/afp-dzheyms-matis-shte-poseti-makedoniya-sledvashtiya-uikend.html", "text": "Американският министър на отбраната Джеймс Матис обяви плановете си във вторник да посети Македония, преди референдумът, който може да сложи край на дълги години спорове с Гърция за името на страната и да проправи пътя за присъединяването й към НАТО, предава  AFP . \r\nРъководителят на Пентагона заяви, че е загрижен, че Русия може да се опитва да се намеси в резултата от гласуването, което при положителен вот, би насочила Македония по пътя към евроинтеграцията. \r\n\"Демокрациите трябва да бъдат оставени сами\", каза Матис пред репортери в Пентагона. \r\n\"Ако техният посланик иска да направи изявление във вестник, това е едно нещо. Но не и това, което Русия е практикувала от Естония до  Съединените щати, от Украйна и сега в Македония, то винаги е адаптирано към конкретната ситуация и това е винаги завоалирано, доколкото съм забелязал“, заяви Матис. \r\nТой добави: \"Ще отида там, за да стане ясно, че подкрепяме македонския народ.\" \r\nПосещението на Матис в Македония следващия уикенд идва на фона на поканата на НАТО към балканската  страна да се присъедини към Алианса.  Юлиян Марков", "date": "2018.09.12", "title": "AFP : Джеймс Матис ще посети Македония следващия уикенд"}
{"url": "http://www.focus-news.net/news/2018/09/12/2565899/pregled-na-osnovnite-temi-v-britanskiya-pechat-agentsiya-fokus.html", "text": "Китай се присъединява към Русия в най-големите военни учения в руската история „Восток-2018“, пише британският ежедневник  The Times . \r\nРусия  започна вчера най-големите военни учения в историята си, мобилизирайки 300 000 войници, заедно с  повече от 3000 китайски войници в демонстрация  на военна мощ, предназначена да противодейства на това, което тя нарича \"агресивно и неприятелско\" отношение към нея. \r\nМинистерството на отбраната заяви, че почти една трета от активния военен персонал участва в седмичните учения в Сибир и Далечния Изток, въпреки че независими анализатори предполагат, че цифрите може да са били надценени. \r\nОколо 36 000 руски танка и бронирани превозни средства, 1000 самолета, хеликоптери и безпилотни летателни апарати и 80 бойни кораба заедно с 900 китайски бойни машини и 30 самолета участват в ученията, подчертавайки нарастващото партньорство между Пекин и Москва, за да предизвикат американската глобална хегемония. Ще бъде включена монголска единица, въпреки че размерът и съставът на приноса на страната не бяха разкрити. Русия беше основният съюзник на Монголия преди започналото сближаване между Москва и Пекин започна в началото на 90-те години. \r\nОчаква се президентът Путин да присъства на ученията, наречени „Восток-2018“, след среща с китайския президент Си Дзинпин във Владивосток вчера. Той даде висока оценка на добрите отношения между двете страни, като приветства \"надеждните им връзки в политическата и отбранителната сфера\". Китайският президент каза, че приятелството \"става все по-силно с времето\". \r\nДвамата лидери сигнализираха, че сътрудничеството им ще отиде далеч отвъд военната сфера, заявявайки, че планират да използват собствените си национални валути в търговските сделки вместо долара, като оспорват неговото превъзходство като глобална резервна валута. \r\nНа въпрос дали цената на ученията е оправдана във време, когато Русия е изправена пред по-високи  нужди за социални разходи, говорителят на Путин Дмитрий Песков заяви: \"Способността на страната да се защитава в сегашната международна ситуация, която често е агресивна и неприятелска към нашата страна означава, че е оправдано. \" \r\nДилън Уайт, говорител на НАТО, заяви: \"Восток“ демонстрира фокуса на Русия върху участието в мащабни конфликти. Това  се вписва в модела, който наблюдаваме  от известно време: по-агресивна Русия, която значително увеличава бюджета си за отбрана и военното си присъствие \". \r\nМаневрите идват на фона на засиленото напрежение между Русия и Запада заради тежките санкции, конфликта в Сирия, последиците от отравянията в Солсбъри и обвинението на руските разузнавателни агенти за хакерство и намеса в президентските избори в САЩ през 2016 г. \r\nОтделно от това, Китай и САЩ са начело на една ескалираща търговска война и администрацията на Тръмп обмисля първите си санкции срещу китайски служители в отговор на нарушенията на правата на човека.  \r\nБлизостта между Китай и Русия съвпада с напрежението в Западния съюз и тревогите сред някои европейски лидери, че не могат да разчитат на САЩ на президента Тръмп, за да поддържат международния ред, основан на правила. \r\nКитай е изгряваща суперсила, но Русия се бори да спре своя спад и да възстанови своята позиция на световната сцена. Има вътрешно напрежение след решението на Путин да повиши възрастта за пенсиониране от 60 на 65, включително редки обществени протести. В миналото той често се опитваше да се противопостави на вътрешната опозиция, като подчертава външните врагове, които заплашват това, което той вижда като законно място на Русия в света. \r\n*** Русия и Китай провеждат най-голямото съвместно военно учение в историята, пише британският ежедневник  The Telegraph . \r\nМаневрите са триумфален момент за Путин, който превърна военната модернизация в първостепенен приоритет след постсъветската стагнация и показа нови фантастични ядрени оръжия в речта си през март, пише изданието. \r\nАмерикански шпионски самолет, забелязан над Японско море, намекна за безпокойството на западните страни от най-големите руски военни учения. \r\nОчаква се седмица преди срещата на високо равнище между лидерите на Северна и Южна Корея военните игри да потвърдят желанието на Москва да стане основен военен и дипломатически играч в региона. \r\nАнализаторите спекулират, че маневрите са отчасти подготовка на отговор на потенциален ядрен конфликт на Корейския полуостров, а звената за балистични ракети са сред участниците. \r\nОсвен демонстрация на бойната сила на Русия, „Восток-2108“ е насърчаване на затоплящите се връзки с източния съсед и бившия враг Китай. \r\nПо време на срещата с китайския лидер Си Дзинпин Путин похвали доверието между двете страни, а китайският президент заяви, че тяхното сътрудничество е \"от все по-голямо и по-голямо значение\" в косвено споменаване на напрежението със Съединените щати. \r\nМакар Китай да е участвал в съвместни военноморски учения с Русия в Балтийско море миналата година, това е първият път, когато ще участва в годишните стратегически упражнения на Москва, които обучават големи формирования за мащабни конфликти. \r\nТридесет китайски самолети и хеликоптери и 3200 войници са разположени на полигоните в Цугол на изток от езерото Байкал. \r\nРусия заяви, че ще тренира методи, разработени по време на сирийската интервенция, като китайските сили, които не са се борили във война от 1979 г. насам, ще видят  истински бойни умения. \r\nМаневрите се възприемат като предупреждение към Вашингтон, да не задълбочава влошаването на отношенията си с Русия или да я провокира военно. \r\n\"Ясно е, че подобни усилия могат да бъдат насочени само срещу една страна и това е САЩ, \", каза Василий Кашин, експерт по отношенията Русия-Китай във Висшето икономическо училище. \"В момента Русия и Китай виждат Съединените щати като основен потенциален военен противник\". \r\nВ светлината на търговската война на Доналд Тръмп с Китай и последователните вълни от американските санкции срещу Русия, Америка сега е главният политически противник и за двете страни. \r\n*** Великобритания е изпратила писма до 27-те страни-членки на ЕС за споразумения в транспортната сфера при липса на споразумение за Брекзит, пише британският вестник  The Guardian . \r\nДоминик Рааб беше критикуван от Мишел Барние, след като главният преговарящ на ЕС откри, че британското правителство е написало писма до останалите 27 държави-членки, за да поиска странични преговори по транспорта в случай на липса на споразумение. \r\nПисмата предлагат страните-членки да се подготвят да се ангажират в едностранни споразумения с британското правителство в областта на въздухоплаването и превоза на товари, за да могат да продължат ключовите търговски потоци в случай, че Обединеното кралство и ЕС не постигнат споразумение за напускане на Съюза до 29 март 2019 г. \r\nТранспортният министър на Великобритания  Крис Грейлинг е наредил писмата да бъдат изпратени, въпреки че преди по-малко от две седмици най-високопоставеният търговски представител на Европейската комисия Виолета Булк заяви, че без сделка тази есен няма да има други споразумения за защита на британската икономика. \r\nБарние също предупреди, че е повторил това послание пред Рааб, като е казал на министъра за Брекзит: \"Ако няма сделка, няма доверие\". \r\n*** Американският президент Доналд Тръмп отлага посещението си в Ирландия заради планирани протести, пише британският ежедневник  The Independent . \r\nПрезидентът се очакваше да посети страната след тържествата по случай края на Първата световна война на 11 ноември във Франция. Активисти започнаха да планират масови демонстрации в Ирландия за пристигането на Тръмп, като опозиционните партии веднага протестираха срещу планираното пътуване, когато то бе обявено по-рано тази година. \r\nThe Irish Independent за първи път съобщи за отмяната, заявявайки, че решението е очевидно изненадващо за ирландския премиер Лио Варадкар и неговия екип, който също така не е очаквал президентът Тръмп да обяви посещение в страната през ноември. Говорител на Варадкар заяви, че \"американската страна цитира съображения за графика\" за отмяната. \r\nСамият Варадкар заяви: \"Има отворена покана към американския президент да посети Ирландия по всяко време, мисля, че всички са посещавали Ирландия от Рейгън насам, ако не и преди, и очевидно има открита покана за мен или за бъдещ министър председател да посети Вашингтон през март. Преди няколко дни не бяхме чували, че ще се възползва от възможността от посещението си в Париж за честванията на примирието, отбелязвайки сто години от края на Първата световна война, за да посети Дъблин“, заяви Варадкар.", "date": "2018.09.12", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/12/2565891/the-times-kitay-se-prisaedinyava-kam-rusiya-v-nay-golemite-voenni-ucheniya-v-ruskata-istoriya.html", "text": "Китай се присъединява към Русия в най-големите военни учения в руската история „Восток-2018“, пише британският ежедневник  The Times . \r\nРусия  започна вчера най-големите военни учения в историята си, мобилизирайки 300 000 войници, заедно с  повече от 3000 китайски войници в демонстрация  на военна мощ, предназначена да противодейства на това, което тя нарича \"агресивно и неприятелско\" отношение към нея. \r\nМинистерството на отбраната заяви, че почти една трета от активния военен персонал участва в седмичните учения в Сибир и Далечния Изток, въпреки че независими анализатори предполагат, че цифрите може да са били надценени. \r\nОколо 36 000 руски танка и бронирани превозни средства, 1000 самолета, хеликоптери и безпилотни летателни апарати и 80 бойни кораба заедно с 900 китайски бойни машини и 30 самолета участват в ученията, подчертавайки нарастващото партньорство между Пекин и Москва, за да предизвикат американската глобална хегемония. Ще бъде включена монголска единица, въпреки че размерът и съставът на приноса на страната не бяха разкрити. Русия беше основният съюзник на Монголия преди започналото сближаване между Москва и Пекин започна в началото на 90-те години. \r\nОчаква се президентът Путин да присъства на ученията, наречени „Восток-2018“, след среща с китайския президент Си Дзинпин във Владивосток вчера. Той даде висока оценка на добрите отношения между двете страни, като приветства \"надеждните им връзки в политическата и отбранителната сфера\". Китайският президент каза, че приятелството \"става все по-силно с времето\". \r\nДвамата лидери сигнализираха, че сътрудничеството им ще отиде далеч отвъд военната сфера, заявявайки, че планират да използват собствените си национални валути в търговските сделки вместо долара, като оспорват неговото превъзходство като глобална резервна валута. \r\nНа въпрос дали цената на ученията е оправдана във време, когато Русия е изправена пред по-високи  нужди за социални разходи, говорителят на Путин Дмитрий Песков заяви: \"Способността на страната да се защитава в сегашната международна ситуация, която често е агресивна и неприятелска към нашата страна означава, че е оправдано. \" \r\nДилън Уайт, говорител на НАТО, заяви: \"Восток“ демонстрира фокуса на Русия върху участието в мащабни конфликти. Това  се вписва в модела, който наблюдаваме  от известно време: по-агресивна Русия, която значително увеличава бюджета си за отбрана и военното си присъствие \". \r\nМаневрите идват на фона на засиленото напрежение между Русия и Запада заради тежките санкции, конфликта в Сирия, последиците от отравянията в Солсбъри и обвинението на руските разузнавателни агенти за хакерство и намеса в президентските избори в САЩ през 2016 г. \r\nОтделно от това, Китай и САЩ са начело на една ескалираща търговска война и администрацията на Тръмп обмисля първите си санкции срещу китайски служители в отговор на нарушенията на правата на човека.  \r\nБлизостта между Китай и Русия съвпада с напрежението в Западния съюз и тревогите сред някои европейски лидери, че не могат да разчитат на САЩ на президента Тръмп, за да поддържат международния ред, основан на правила. \r\nКитай е изгряваща суперсила, но Русия се бори да спре своя спад и да възстанови своята позиция на световната сцена. Има вътрешно напрежение след решението на Путин да повиши възрастта за пенсиониране от 60 на 65, включително редки обществени протести. В миналото той често се опитваше да се противопостави на вътрешната опозиция, като подчертава външните врагове, които заплашват това, което той вижда като законно място на Русия в света.  Юлиян Марков", "date": "2018.09.12", "title": "The Times: Китай се присъединява към Русия в най-големите военни учения в руската история"}
{"url": "http://www.focus-news.net/news/2018/09/12/2565904/istoriyata-na-sds-vliza-v-darzhavniya-arhiv-obzor.html", "text": "СДС предостави архива на партията на Държавна агенция „Архиви“ за съхранение и дигитализиране. Решението за това е взето след като в централата на СДС постъпи писмо от Държавната агенция за предоставяне на документацията на партията. Интересът към историята на СДС като първата демократична партия, променила България след комунистическия режим, както и предстоящото честване на 30-годишнината от създаването ѝ са добри поводи да се даде възможност на всеки, който се интересува, да научи повече за СДС от документите на партията. Затова ръководството на партията единодушно е решило обработеният до този момент архив (1989 г. – 2009 г.), да бъде предаден. \r\nНа церемонията по предаване на архивите на СДС в централата на партията присъстваха председателят на Държавна агенция „Архиви“ доц. д-р Михаил Груев, председателят на СДС Румен Христов, зам.-председателите д-р Мариана Лазарова и инж. Теодор Петков.  \r\nПредседателят на СДС Румен Христов заяви, че СДС е партия, която твори история и това е причината да се преразглеждат дейностите на партията през изминалите години.  Доц. д-р Михаил Груев, председател на Държавна Агенция „Архиви“, обясни, че масивът  на СДС е безценен извор на съвременната българска история и от години водят преговори с партията за предаване на архива. По време на предаването на архива той каза, че страната ни има много малко материали, за да бъде реконструирана историята на българския преход, но масивът на партията променя сериозно състоянието на изворовата база на историята на България. Доц. Груев изтъкна, че архивът на партията е 33 линейни метра, което се равнява на височината на 10-етажен блок. Той отбеляза, че масивът е обработен и това ще даде възможност за сравнително бързото му оформяне, след което ще стане обществено достъпен. Всеки, които се интересува от ранната история на партията, ще може да се запознае с нея в началото на 2019 г., като посети читалнята на Държавна агенция „Архиви“.   \r\nДаяна ДЮЛГЕРОВА", "date": "2018.09.12", "title": "Историята на СДС влиза в Държавния архив (ОБЗОР)"}
{"url": "http://www.focus-news.net/news/2018/09/12/2565893/the-guardian-velikobritaniya-e-izpratila-pisma-do-27-te-strani-chlenki-na-es-za-sporazumeniya-v-transportnata-sfera-pri-lipsa-na-sporazumenie-za-brekzit.html", "text": "Великобритания е изпратила писма до 27-те страни-членки на ЕС за споразумения в транспортната сфера при липса на споразумение за Брекзит, пише британският вестник  The Guardian . \r\nДоминик Рааб беше критикуван от Мишел Барние, след като главният преговарящ на ЕС откри, че британското правителство е написало писма до останалите 27 държави-членки, за да поиска странични преговори по транспорта в случай на липса на споразумение. \r\nПисмата предлагат страните-членки да се подготвят да се ангажират в едностранни споразумения с британското правителство в областта на въздухоплаването и превоза на товари, за да могат да продължат ключовите търговски потоци в случай, че Обединеното кралство и ЕС не постигнат споразумение за напускане на Съюза до 29 март 2019 г. \r\nТранспортният министър на Великобритания  Крис Грейлинг е наредил писмата да бъдат изпратени, въпреки че преди по-малко от две седмици най-високопоставеният търговски представител на Европейската комисия Виолета Булк заяви, че без сделка тази есен няма да има други споразумения за защита на британската икономика. \r\nБарние също предупреди, че е повторил това послание пред Рааб, като е казал на министъра за Брекзит: \"Ако няма сделка, няма доверие\".  Юлиян Марков", "date": "2018.09.12", "title": "Тhe Guardian: Великобритания е изпратила писма до 27-те страни-членки на ЕС за споразумения в транспортната сфера при липса на споразумение за Брекзит"}
{"url": "http://www.focus-news.net/news/2018/09/12/2565905/gd-granichna-politsiya-intenziven-e-trafikat-na-gkpp-kapitan-andreevo-gkpp-kulata-i-gkpp-dunav-most.html", "text": "Интензивен е трафикът на ГКПП „Капитан Андреево“, ГКПП „Кулата“ и ГКПП „Дунав Мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-гръцката граница на ГКПП „Кулата“ трафикът е интензивен на вход за товарни автомобили. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница на ГКПП „Дунав Мост“ трафикът е интензивен за товарни автомобили на изход. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.09.12", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Кулата“ и ГКПП „Дунав Мост“"}
{"url": "http://www.focus-news.net/news/2018/09/12/2565908/moldpres-misiya-na-mvf-shte-pristigne-v-moldova-na-13-septemvri.html", "text": "Мисия на МВФ ще пристигне в Молдова на 13 септември, предава  Moldpres . \r\nМисията на Международния валутен фонд (МВФ), водена от Рубен Атоян, ще бъде на работно посещение в Кишинев от 13 до 20 септември. \"Това няма да бъде мисия за оценка на изпълнението на програмата с МВФ\", заяви постоянният представител на фонда в Молдова Володимир Тулин. \r\n„Целта на посещението е да се запознае екипът с  макроикономическата ситуация и да се обсъдят фискални, парични и други политики в контекста на съществуващите договорености за разширен кредитен инструмент и механизъм за разширен фонд за Република Молдова“, се казва в прессъобщение на постоянния представител на МВФ в Молдова. \r\nТези посещения са стандартна практика в програмни случаи извън официалния цикъл на прегледите на програмите. \r\nПоследната оценка на програмата на Молдова с МВФ беше направена през втората половина на март 2018 г. На 29 юни 2018 г. Съветът на директорите на Международния валутен фонд приключи третата оценка на програмата в резултат на това Молдова получи нов транш на стойност около 33,8 милиона долара. \r\nТригодишната програма на молдовските власти, подкрепена от МВФ, бе одобрена на 7 ноември 2016 г. Програмата се финансира чрез заем в размер на 129,4 специални права на тираж (СПТ) - сума, равна на около 187 милиона долара, от които повече от 115 млн долара вече са отделени.  Юлиян Марков", "date": "2018.09.12", "title": "Moldpres: Мисия на МВФ ще пристигне в Молдова на 13 септември"}
{"url": "http://www.focus-news.net/news/2018/09/12/2565907/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще бъде предимно слънчево, но след обяд над източните и планинските райони облачността ще се увеличи, ще е по-често значителна и на места там ще има краткотрайни валежи. Ще духа слаб, в източната половина от страната - до умерен вятър от север-североизток. Максималните температури ще са между 23° и 28°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Срок 20.12.2018 г. \r\nОбласт Бургас: \r\nДвижението от км  308+107 до км 359+475 в участъка Деветак-Ветрен се извършват ремонтни дейности – косене на тревни площи.Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 20.09.2018 г. \r\nДвижението по АМ „Хемус“ от км 48+800 до км 53+690 посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nДвижението по път I-1 Ботевград – София от км 240+625 до км 241+350 в посока София се осъществява с повишено внимание поради изграждане на вход-изход на крайпътен обект. Срок 19.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\nOбласт Кюстендил: \r\nДвижението по път I-1/Е79 в тунел „Дупница“ /дясна и лява тръба/ от км 328+100 до км 328+375 се осъществява в една лента поради извършване на краткотрайни ремонтни работи по отстраняване на повреди на електрическото оборудване на тунел „Дупница“. Последователно в посока София – Благоевград и в посока Благоевград – София се затваря дясна лента, като движението се извършва в лява /изпреварваща/ лента. Сигнализирано е с пътни знаци. Срок: на 12.09.2018 г., 18.09.2018 г. и 19.09.2018 г. за времето от 09:00 ч. до 16:00 ч. \r\nOбласт Благоевград: \r\nДвижението по път I-1 /E-79/ Благоевград – ГКПП Кулата в участъка от гр. Благоевград до отклонението за с. Стара Кресна от км 360+000 до км 390+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 14.09.2018 г. \r\n\t- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Велико Търново – Горна Оряховица от км 49+610 до км 49+730 поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-27: Движението по път Владимирово-Добрич от км 49+00 до км 70+00 се осъществява с повишено внимание поради ремонтни дейности на асфалтовата настилка. Движението се регулира със сигналисти. Срок 15.09.2018 г. \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-2702: Движението по път Одринци-Ведрина в участъка от км 0+000 до км 9+000 сe осъществява с повишено внимание, поради ремонтни дейности на асфалтовата настилка. Движението е регулирано със сигналисти. Срок 15.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 14.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Бабино – Бобов дол в участъка от км 27+000 до км 27+200 се осъществява в една лента поради, локални ремонтни дейности на асфалтовата настилка. Сигнализирано с пътни знаци. Срок до 12.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 15.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г. \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nПът ІІІ-7001: Движението по път ІІІ-7001 с. Кайнарджа – с. Краново от км 26+000 до км 28+000 се осъществява в една лента поради възстановяване на земни окопи. Движението се регулира със сигналисти, пътни знаци и конуси. Срок до 17.09.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване частични ремонтни дейности на асфалтовата настилка. Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 13.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 13.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 21.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.12", "title": "Актуална пътна обстановка"}
{"url": "http://www.focus-news.net/news/2018/09/12/2565909/predstoyashti-sabitiya-v-stranata-za-12-septemvri-agentsiya-fokus.html", "text": "*** \r\nОт 09.00 часа започва редовното заседание на Народното събрание. \r\n*** \r\nОт 10.00 часа започва седмичното заседание на Министерския съвет. \r\n*** \r\nОт 10.00 часа в залата на Дома на Европа на ул. „Г. С. Раковски“ 124  ще бъде излъчена пряко от Страсбург традиционната реч за състоянието на Европейския съюз на председателя на Европейската комисия Жан-Клод Юнкер. В последваща дискусия с публиката в залата ще участват ръководителят на Представителството на Европейската комисия в България Огнян Златев и министърът за Българското председателство на Съвета на Европейския съюз (ЕС) 2018 Лиляна Павлова.  \r\n*** \r\nОт 16.00 часа вицепремиерът и министър на външните работи Екатерина Захариева ще вземе участие в обществена дискусия на тема „Равносметка на Председателството на България и как виждаме бъдещето на ЕС – ролята на младите хора“, която ще се проведе в Туристическия информационен център на Велинград. В събитието ще вземе участие и ръководителят на Представителството на Европейската комисия в България Огнян Златев. \r\nПо-късно вицепремиерът Захариева ще бъде домакин на посланици и дипломати от акредитираните в България посолства, които ще бъдат във Велинград на 12-ти и 13-ти септември в рамките на традиционното опознавателно пътуване.  \r\n*** \r\nОт 08.30 часа пред сградата на Министерство на правосъдието ще се проведе протест с искане за оставката на министър Цецка Цачева. \r\n*** \r\nОт 09.00 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 14-ти състав на Специализирания наказателен съд ще заседава по делото срещу Филип К., на когото е повдигнато обвинение за организиране и ръководене на организирана престъпна група. \r\n*** \r\nОт 09.30 часа 15-и състав на Специализирания наказателен съд ще заседава по дело, образувано по молба на Ерджан М, за изменение на наложената му мярка за неотклонение. \r\n*** \r\nОт 10.00 часа 14-ти състав на Специализирания наказателен съд ще заседава по делото срещу Анжело В., Марио Х. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.30 часа 10-и състав на Специализирания наказателен съд ще заседава по делото срещу Кольо К. Мариета В. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в сградата на ГД „Национална полиция“ ще се проведе брифинг. Темата е свързана със започването на новата учебна година и старта на кампанията на Европейския ден без загинали на пътя (19 септември). \r\n*** \r\nОт 11.00 часа в зала „Киото“ на хотел „Маринела“ ще се проведе официална пресконференция за седмото издание на Sofia Fashion Week AW-2018. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за организиране и ръководене на престъпна група. \r\n*** \r\nОт 11.30 часа в Народното събрание на Република България ще бъде открита официално изложбата на Националния литературен музей „Сама в вечерний път вървя...“, посветена на 150-годишнината от рождението на Мара Белчева (1868 – 1937). \r\n*** \r\nОт 12.00 часа в Националния пресклуб на БТА ще се проведе пресконференция за учредяването на Конфедерация на автобусните превозвачи, като стъпка на доброволна консолидация на браншовите организации от сектора. \r\n*** \r\nОт 12.00 часа кметът на София Йорданка Фандъкова ще присъства на кампанията „Убий скоростта, спаси дете“, с която се извършва обновяване на пешеходни пътеки в града. Събитието ще се проведе пред пешеходната пътека на ул. „Съборна“ и ул. „Княз Ал. Батенберг“, която ще бъде обновена. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Диана В., Александър М. и Сашо К., на които са повдигнати обвинения за организиране и ръководене на престъпна група. \r\n*** \r\nОт 14.00 часа в зала „Акад. Иван Евстратиев Гешов“ (залa 207) на Българска академия на науките Общото събрание на БАН ще даде пресконференция на тема „Кризата НИМХ – БАН“. В пресконференцията ще вземат участие председателят на Общото събрание на БАН проф. Евелина Славчева и други членове на Общото събрание на БАН. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Петър М., Адам П и др. на които са повдигнати обвинения за безстопанственост в особено големи размери. \r\n*** \r\nОт 14.00 часа 7-и състав на Специализирания наказателен съд ще заседава по делото срещу Ангел Р., Красимир С. и др. на които са повдигнати обвинения за организиране и ръководене на престъпна група. \r\n*** \r\nВ хотел „Метрополитън” ще се състои следващото работно заседание на „Национален земеделски форум – ОСП след 2020 г.“. Ротационен домакин на форума ще бъде Национална асоциация на зърнопроизводителите. След приключване на форума от 16.30 часа в зала „София” на хотела ще бъде организиран брифинг.  \r\n*** \r\nОт 18.00 часа в галерия „Арте“ ще бъде открита юбилейната изложба „Елза Гоева на 90 години“. \r\n*** \r\nОт 18.30 часа в Дома на киното ще бъдат прожектирани филми в рамките на кампанията „Да живеем заедно“ по повод Световния ден за подкрепа на хората с болест на Алцхаймер и други деменции.  \r\n*** \r\nОт 10.00 часа в рамките на Седмицата на пожарната безопасност ще се проведе тренировка и учение с основните части на Единната спасителна система за реагиране при бедствия, с акцент мерки за защита на населението. \r\n*** \r\nОт 10.00 часа в конферентната зала на хотел „Сани“ на бул. „България” 77 икономическият екип на Представителството на Европейската комисия в България ще представи ключовите документи и специфичните за страната препоръки в рамките на Европейския семестър 2018. \r\n*** \r\nОт 18.00 часа в туристическия информационен център към читалището в град Белица  народните представители от „БСП за България“ Димитър Данчев, Николай Иванов, Николай Пенев, Валентина Найденова ще разговарят с жителите на населените места в общината.  \r\n*** \r\nОт 18.00 часа в зала „Пленарна“ на Община Варна, в рамките на на Седмицата на православната книга, ще бъдат представени издания на Ловчанската епархия. \r\n*** \r\nОт 19.00 часа в зала 1 на Националния дворец на културата - клон Варна ще бъде открит 14-тият Световен фестивал на анимационния филм. \r\n*** \r\nОт 11.15 часа Председателят на Народната скупщина на Сърбия Н. Пр. Мая Гойкович и придружаваща я делегация ще посетят храма светиня „Свети Четиридесет мъченици“, където е оформен пантеон на български царе и където се намира гробът на Свети Сава, считан за небесен покровител на Сърбия.  \r\n*** \r\nОт 18.00 часа в Художествена галерия „Борис Денев“ ще бъде представена изложбата „Споделено изкуство“ на семейство творци Христо, Иваничка и Габриел Паневи. \r\n*** \r\nОт 20.30 часа на сцена Арт Лято“ до Художествена галерия „Борис Денев“ ще се проведе концерт на Saint Electrics. \r\n*** \r\nОт 10.00 часа в залата на Общински съвет - Видин ще се състои пресконференция по повод официална церемония „Първа копка“ по проект „Подобряване на състоянието на образователната инфраструктура в град Видин“. Официалните в двете училища ще се проведат: от 13.00 часа в двора на СУ „Цар Симеон Велики“ и от 14.00 часа в ППМГ „Екзарх Антим I“. \r\n*** \r\nОт 11.00 часа в залата на Общински съвет - Видин ще се проведе публично обсъждане на отчета за касово изпълнение на бюджета на Община Видин за 2017 година. \r\n*** \r\nОмбудсманът Мая Манолова организира приемни в десетте общини на област Враца. \r\nОт 10.00 часа омбудсманът Мая Манолова ще открие приемната в Областна администрация - Враца, а по-късно отново ще се срещне с ръководството и служителите на МБАЛ „Христо Ботев“, за да ги информира в детайли за разговора ѝ с министъра на здравеопазването Кирил Ананиев миналия петък, 7 септември 2018 г. \r\nОт 14.00 часа общественият защитник ще открие приемната в Община Козлодуй, а в останалите общини от областта гражданите ще бъдат посрещнати от екипа на Манолова. \r\n*** \r\nОт 10.00 часа в Заседателната зала на Община Враца ще се извърши отваряне на оферти в процедура чрез публично състезание за възлагане на обществена поръчка с предмет: „Текущ ремонт на общински жилища и на павилиони на пазарни площадки, находящи се в гр. Враца“.  \r\n*** \r\nОт 19.00 часа на открита сцена парк „Дъбника” ще се състои концерт от поредицата „Турнетооо“. \r\n*** \r\nОт 18.00 часа в малката зала на Дома на културата Общинският съвет на БСП - Гоце Делчев организира среща - разговор с народните представители от 44-тота Народно събрание: проф. Георги Михайлов, Иван В. Иванов, Георги Гьоков и Богдан Боцев. Темата на срещата ще бъде програмата на БСП „Визия за България“ - представяне и дискусия.  \r\n*** \r\nОт 18.00 часа в читалището в Гърмен народните представители от „БСП за България“ Стоян Мирчев, Весела Лечева, Йордан Младенов и Денчо Бояджиев ще разговарят с читалищни дейци от общината.  \r\n*** \r\nОт 10.00 часа в заседателната зала на Община Карлово ще се проведе пресконференция във връзка с приключила успешна проверка относно изпълнението на изискванията за пречистване на отпадни води и управление на отпадъците, както и готовността за новата учебна 2018/2019 година.  \r\n*** \r\nОт 10.30 часа в Старото възрожденско училище „Св. св. Кирил и Методий“ ще бъде открита научна конференция, посветена на 190 години от рождението на Йоаким Груев. Надсловът на събитието е „Копривщица и копривщенци в новобългарското просветно движение“. \r\n*** \r\nОт 10.30 часа проф. Николай Овчаров ще обяви финала на археологическите разкопки на Перперикон за Сезон 2018 и ще представи направените открития.  \r\n*** \r\nОт 10.00 часа в рамките на Седмицата на пожарната безопасност ще се проведе парад на пожарната техника по улиците на град Кюстендил. Наличната техника ще премине по съгласуван маршрут от сградата на Районна служба „Пожарна безопасност и защита на населението”, по улиците „Цар Освободител”, „Хаджи Димитър”, „Раковска”, Македония”, „Петър Ников”, „Гороцветна” и „Демокрация”. На площад „Велбъжд” ще бъдат демонстрирани занятия за гасене на пожари. \r\n*** \r\nОт 13.00 часа в заседателната зала на Областна администрация ще се проведе заседание на Областната комисия по безопасност на движението във връзка с началото на новата учебна година.  \r\n*** \r\nОт 17.30 часа Инициативен комитет „Нова Загора иска да диша“ организира протест срещу обгазяване от инсталация за биогаз на фирма „Енерджи 2“ ООД. Протестиращите ще се съберат пред инсталацията и ще затворят пътя към Свиленград и магистрала „Тракия“ до 19.00 часа.  \r\n*** \r\nОт 11.00 часа в Регионалния пресклуб на БТА ще се проведе пресконференция на Авиосдружение „Криле“ - Плевен във връзка с 16-ото издание на авиофестивала на малката и спортна авиация „КРИЛЕ ЗА ВСИЧКИ“ на летище Бохот край Плевен. \r\n*** \r\nОт 12.30 часа в Индустриална зона „Марица“ до град Пловдив ще бъде открит завод на  \r\nфренската група „Латекоер“ в България, член на Френско-българската търговска и индустриална камара.  \r\n*** \r\nОт 20.00 часа пред джамия „Макбул Ибрахим Паша” ще започне концерт от турнето на „Фортисимо Фест”. \r\n*** \r\nОт 18.00 часа народните представители от „БСП за България“ Таско Ерменков, Манол Генов, Кристиян Вигенин, Виолета Желева ще разяснят приоритетите на „Визия за България” пред жителите на Разлог в малката зала на читалище „Септември”. \r\n*** \r\nОт 11.00 часа в Зала 1 на Областна администрация - Русе ще се проведе извънредно заседание на Общото събрание на Асоциацията по водоснабдяване и канализация на обособената територия, обслужвана от „Водоснабдяване и канализация“ ООД – Русе. \r\n*** \r\nОт 18.00 часа народните представители от „БСП за България“ Дора Янкова, Румен Георгиев, Фирип Попов и Денчо Бояджиев ще разговарят с жители на община Сатовча. Срещата ще се проведе в кафе „Елеганс”.  \r\n*** \r\nОт 10.30 часа в детския отдел на Библиотека „Родина“ ще се проведе „Празник на многознайковците“. \r\n*** \r\nОт 06.30 до 09.30 часа и от 16.30 до 19.30 часа ще се проведе мирен граждански протест на пътя за село Маца поради лошото му състояние. \r\n*** \r\nОт 10.00 часа кметът на Стара Загора Живко Тодоров ще се срещне с осем старозагорски ученици, които спечелиха общо 9 медала от международни олимпиади по математика, проведени това лято в Сингапур (6 – 9 юли 2018), Сеул (13 – 17 юли 2018), Банкок – IJMO (27 – 31 юли 2018) и Хонг Конг (31 август- 3 септември 2018). Срещата ще се проведе в общинската зала 203. \r\n*** \r\nОт 11.00 часа в Регионалния пресклуб на БТА ще се проведе пресконференция на кмета на Община Опан Генчо Колев. \r\n*** \r\nОт 12.00 часа в Регионалния пресклуб на БТА ще се проведе пресконференция на Сдружение „Свят без граници“. \r\n*** \r\nОт 14.30 часа в Арт залата на НЧ „Св. Климент Охридски 1858“ ще бъде представена книга за Евтим Евтимов. \r\n*** \r\nОт 18.00 часа в залата на Общинската администрация в Хаджидимово народните представители от „БСП за България“ Петър Витанов, Пенчо Милков и Цветан Топчиев ще разговарят за приоритетите на Визията с животновъди, тютюнопроизводители и зеленчукопроизводители от общината.", "date": "2018.09.12", "title": "Предстоящи събития в страната за 12 септември (Агенция „Фокус“)"}
{"url": "http://www.focus-news.net/news/2018/09/12/2565910/predstoyashti-mezhdunarodni-sabitiya-za-12-septemvri-agentsiya-fokus.html", "text": "Жан-Клод Юнкер ще изнесе последната си годишна реч за състоянието на ЕС. \r\n***  Предстои откриването на Световния икономически форум на АСЕАН. \r\n***  ВМРО-ДПМНЕ трябва да обяви официалната си позиция за референдума за името. \r\n***  Руският президент Владимир Путин ще се срещне с корейския премиер в кулоарите на Източния икономически форум. \r\n***  Продължават руско-китайските военни учения „Восток-2018“. \r\n***  Предстои среща между президента на Китай Си Дзинпин и японския премиер Шиндзо Абе.  \r\n***  Ще се състои второ изслушване по жалбата на датския изобретател Петер Мадсен за убийството на шведския журналист Ким Вал.  \r\n***", "date": "2018.09.12", "title": "Предстоящи международни събития за 12 септември (Агенция „Фокус“)"}
{"url": "http://www.focus-news.net/news/2018/09/12/2565911/nimh-dnes-nad-po-golyamata-chast-ot-stranata-shte-bade-slanchevo-maksimalnite-temperaturi-shte-sa-mezhdu-24-i-29.html", "text": "Днес над по-голямата част от страната ще бъде предимно слънчево, но още преди обяд над източната половина, а след обяд и над планинските райони ще има по-значителни увеличения на облачността и на места там ще има краткотрайни валежи. Ще духа слаб, в източната половина от страната - до умерен вятър от север-североизток. Максималните температури ще са между 24° и 29°, по Черноморието малко по-ниски. Атмосферното налягане ще се понижи, но ще остане по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Евгения Егова. \r\nНад Черноморието облачността ще е по-често значителна и главно след обяд на много места ще превали. По-интензивни ще са валежите по южното крайбрежие. Ще духа до умерен вятър от север-североизток. Максималните температури ще са 22-24°. Вълнението на морето ще е 1-2 бала. Температурата на морската вода е 25 -26°. \r\nПреди обяд над планините ще бъде предимно слънчево, но в следобедните часове облачността ще се увеличи и на много места в масивите от Централна и Източна България ще превали. Ще духа умерен и силен вятър от север-североизток. Максималната температура на височина 1200 метра ще е около 16°, на 2000 метра - около 9°.", "date": "2018.09.12", "title": "НИМХ: Днес над по-голямата част от страната ще бъде слънчево, максималните температури ще са между 24° и 29°"}
{"url": "http://www.focus-news.net/news/2018/09/12/2565903/tass-dzheyms-matis-ne-smyata-che-rusiya-i-kitay-biha-formirali-voenen-alians-v-badeshte.html", "text": "Министърът на отбраната на САЩ Джеймс Матис не смята, че Русия и Китай биха формирали военен алианс в бъдеще, предава  TACC . \r\nНа въпрос  дали той е загрижен от вероятността за образуването на военен съюз между Русия и Китай в бъдеще на фона на участието на Китай в ученията \"Восток-2018\". \"Мисля, че тези страни  действат в рамките на собствения  интерес , но в дългосрочен план не виждам какво ще обедини  Русия и Китай.\" - каза Матис. \r\nОт 11 до 17 септември под ръководството на министърът на отбраната генерал Сергей Шойгу на територията и в морските води на руския Далечен Изток, както и прилежащите части на Тихия океан се провеждат мащабни учения \"Восток-2018\". Те включват около 300 хил. войници, повече от  хиляда самолета, хеликоптери и безпилотни летателни апарати, до 36 хил. танка, бронетранспортьори и други превозни средства, до 80 бойни кораба и помощни съдове.  Юлиян Марков", "date": "2018.09.12", "title": "ТАСС: Джеймс Матис не смята, че Русия и Китай биха формирали военен алианс  в бъдеще"}
{"url": "http://www.focus-news.net/news/2018/09/12/2565914/pravitelstvoto-shte-prieme-natsionalna-nauchna-programa.html", "text": "Правителството ще приеме Национална научна програма. Това предвижда  дневният ред  на днешното правителствено заседание. Проектът е внесен от министъра на образованието и науката Красимир Вълчев, който ще предостави на вниманието на министрите и Проект за допълнителни трансфери по бюджетите на общините за 2018 г. за стипендии за образователни резултати на общинските училища. \r\nКабинетът ще приеме и Проект на решение за одобряване на годишния отчет за дейността на Държавен фонд \"Земеделие\" и разплащателната агенция за 2017 г. \r\nМинистърът на външните работи Екатерина Захариева ще представи проект за откриване на Консулство на Република Индонезия в България, чието седалище ще се намира в Банско.  \r\nПравителството ще разгледа и доклад за одобряване на позицията на България за провеждане на преговори и подготовка на проект на междуправителствено споразумение между България и Гърция, увеждащо данъчното третиране на проект \"Междусистемна газова връзка Гърця - България\". \r\nМинистърът на финансите Владислав Горанов ще внесе проект на закон за изменение на валутния закон. \r\nОчаква се на заседанието да бъде обсъдено и предложението за увеличаване на заплатите в държавната администрация с 10% от 1 януари 2019 г., за което съобщи вчера министър-председателят Бойко Борисов. Според премиера увеличението на заплатите в целия държавен сектор ще повлече всички останали сфери, които са на бюджетна издръжка.", "date": "2018.09.12", "title": "Правителството ще приеме Национална научна програма"}
{"url": "http://www.focus-news.net/news/2018/09/12/2565906/afp-zhan-klod-yunker-se-gotvi-da-prizove-evropa-za-edinstvo-v-poslednata-si-rech-za-sastoyanieto-na-sayuza.html", "text": "Гръцкият  дълг,  притокът на бежанци,  безизходицата около  Брекзит – това са само част от предизвикателствата на Жан-Клод Юнкер, чийто  мандат като ръководител на Европейската комисия не лесен. \r\nНо какво ще стане, ако най-тежката му година все още предстои, се пита агенцията \r\nТой планира да се обърне към европейците в сряда относно плановете за изграждане на силни гранични сили на ЕС, реагиране на престъпленията в кибернетичното пространство и реформиране на правилата за прием на мигранти. \r\nВ сряда 63-годишният бивш премиер на Люксембург планира да представи амбициозна програма за реформи през последните си 12 месеца като председател на Европейската комисия. Неговата биография помага - като лидер на Люксембург между 1995 и 2013 той има възможността да работи с велики политици. Юнкер  познава покойния френски президент Франсоа Митеран и нарича бившия германският канцлер Хелмут Кол учител, приятел и \"самата същност на Европа\". \r\nНеговите привърженици го описват като спокоен строител на компромиси, който може да върне Европейския проект на пътя към успеха. Неговите критици казват, че търсенето на консенсус само подчертава слабостта на Европа в лицето на нарастващите популистки и евроскептични сили. \r\nВъзраждането на евроскептицизма и неподправения национализъм след финансовата криза през 2008 г. го принудиха да потисне федералистките си инстинкти. Но той остава верен на своето кредо: \"Европа е способна на велики неща, когато съчетава своите силни страни и енергия\".  Юлиян Марков", "date": "2018.09.12", "title": "AFP: Жан Клод Юнкер се готви да призове Европа за единство в последната си реч за състоянието на Съюза"}
{"url": "http://www.focus-news.net/news/2018/09/12/2565912/parlamentat-shte-razgleda-dokladite-za-deynostta-na-vss-prez-2016-i-2017-godina.html", "text": "Парламентът ще разгледа Годишните доклади за дейността на Висшия съдебен съвет през 2016 и 2017 година. Това се посочва в  проектопрограмата за работа на Народното събрание . Депутатите ще гласуват и докладите за дейността на Инспектората към ВСС. \r\nОсновните проблеми, очертани в докладите за дейността на ВСС, са свързани с измерването на натовареността на магистратите. Набелязани са мерки, с които да се регулира подсъдността по брой  вид дела, така че да се натоварват съдилищата и прокуратурите с по-ниска натовареност. Предвижда се това да се реализира чрез въвеждането на електронно правосъдие. \r\nПрез 2016 и 2017 година Инспекторатът към ВСС е проверил 152 органа на съдебната власт. Наблюдава се тенденция на увеличаване на висящността на делата. Проверките в прокуратурите констатират най-често забавено разследване на досъдебни производства и недостатъчен контрол на спрените такива. За 2 години Инспекторатът е разгледал 3975 сигнала на граждани, при 189 от тях има нарушения. \r\nМинистерството на правосъдието е изплатило 1.155 млн. лева на потърпевши от забавено правосъдие, на база на констатациите на Инспектората. \r\nМинистърът на образованието и науката Красимир Вълчев ще отговаря на въпроси на депутати в парламентарната образователна комисия. Заседанието ще се проведе от 15.00 часа в зала 248.", "date": "2018.09.12", "title": "Парламентът ще разгледа докладите за дейността на ВСС през 2016 и 2017 година"}
{"url": "http://www.focus-news.net/news/2018/09/12/2565918/ombudsmanat-maya-manolova-organizira-priemni-v-desette-obshtini-na-oblast-vratsa.html", "text": "Националният омбудсман Мая Манолова и експерти от институцията ще приемат граждани на място във всички общини в област Враца (Борован, Бяла Слатина, Враца, Козлодуй, Криводол, Мездра, Мизия, Оряхово, Роман и Хайредин). Това съобщиха от пресцентъра на  Омбудсмана на Република България . В 10.00 часа Мая Манолова ще открие приемната в Областна администрация Враца, а по-късно отново ще се срещне с ръководството и служителите на МБАЛ „Христо Ботев“, за да ги информира в детайли за разговора ѝ с министъра на здравеопазването Кирил Ананиев на 7 септември 2018 г. \r\nСедмица по-рано тя бе във Враца във връзка с жалба, подписана от 294 служители, които я сезираха за тежкото финансово състояние на болницата и неизплатените с месеци трудови възнаграждения. \r\nОт 14.00 часа общественият защитник ще открие приемната в Община Козлодуй, а в останалите общини от областта гражданите ще бъдат посрещнати от екипа на Манолова.", "date": "2018.09.12", "title": "Омбудсманът Мая Манолова организира приемни в десетте общини на област Враца"}
{"url": "http://www.focus-news.net/news/2018/09/12/2565919/predsedatelyat-na-narodnata-skupshtina-na-sarbiya-n-pr-maya-goykovich-shte-poseti-veliko-tarnovo.html", "text": "Председателят на Народната скупщина на Сърбия Н. Пр. Мая Гойкович ще посети Велико Търново на 11 и 12 септември 2018 г. Това съобщиха от пресцентъра на  Общината.  Гостуването е част от официалната й визита в България. Велико Търново е единственият извънстоличен град, включен в програмата на официалното посещение. \r\nВ Старата българска столица Н. Пр. Мая Гойкович и придружаваща я делегация ще бъдат посрещнати и приети от кмета Даниел Панов. Те ще посетят храма светиня „Свети Четиридесет мъченици“, където е оформен пантеон на български царе и където се намира гробът на Свети Сава, считан за небесен покровител на Сърбия.  \r\nВ програмата са предвидени посещения в Музей „Възраждане и Учредително събрание“, крепостта Царевец, Мултимедийния посетителски център „Царевград Търнов“, Парка с миниатюрите „Търновград – духът на хилядолетна България“, както и в средновековната църква „Рождество Христово“ в архитектурния резерват Арбанаси. Там делегацията ще бъде посрещната с песнопения, изпълнени от хор „Ангелски гласове“.", "date": "2018.09.12", "title": "Председателят на Народната скупщина на Сърбия Н. Пр. Мая Гойкович ще посети Велико Търново"}
{"url": "http://www.focus-news.net/news/2018/09/12/2565915/reuters-shindzo-abe-planira-vizita-v-kitay-prez-oktomvri.html", "text": "Японският премиер Шиндзо Абе планира визита в Китай през октомври, предава  Reuters . \r\nПремиерът Шиндзо Абе,  след среща с китайския лидер Си Дзинпин, заяви в сряда, че са се съгласили да работят за посещение на Абе в Китай през октомври, което е последният знак за затопляне на връзките между азиатските съперници. \r\nАбе също каза, че той и китайският президент споделят мнението, че Япония и Китай носят отговорност за световния мир и просперитет, както и за целта да се постигне денуклеаризация на Северна Корея. \r\nШиндзо Абе стана премиер на Япония за втори път през декември 2012 г., обещавайки твърда линия към Китай в териториалния спор за  малки острови в Източнокитайско море. Но въпреки споровете, отношенията се стабилизираха напоследък при засилващия се търговски натиск на САЩ върху Китай и Япония, пише агенцията. \r\nАбе заяви, че се надява, че Си Дзинпин скоро ще дойде в Япония, на  реципрочно посещение, което според него ще постави връзките между двете страни  \"на ново ниво\". \r\nЯпонските медии предложиха датата 23 октомври - денят, на който влезе в сила през 1978 г китайско-японският договор за приятелство като вероятната дата за посещението на Абе в Китай. \r\nЯпонски и китайски официални представители обсъждат сътрудничеството в частния сектор в трети страни, като Китай заяви, че желае японските фирми да се включат в инициативата \"Един пояс – един път\" за инфраструктурни и търговски връзки между Китай и Евразия.  Юлиян Марков", "date": "2018.09.12", "title": "Reuters: Шиндзо Абе планира визита в Китай през октомври"}
{"url": "http://www.focus-news.net/news/2018/09/12/2565917/deutsche-welle-rusiya-i-kitay-se-gotvyat-da-namalyat-izpolzvaneto-na-shtatskiya-dolar-v-targoviyata-po-mezhdu-si.html", "text": "Русия и Китай се готвят да намалят използването на щатския долар в търговията по между си, съобщава  Deutsche Welle . \r\nРусия и Китай възнамеряват да използват собствените си валути по-често в търговските сделки, тъй като отношенията със Запада намаляват. Москва и Пекин планират да използват собствените си национални валути по-често в търговски сделки, каза руският президент Владимир Путин пред репортери във вторник. \"Руската и китайската страна потвърдиха интереса си към по-активно използване на национални валути при реципрочни плащания\", каза Путин на съвместния брифинг с китайския лидер Си Дзинпин след разговори по време на Източния икономически форум в руския град Владивосток. \r\nПутин заяви, че това ще \"увеличи стабилността на обслужването на банките при операции по износ и внос, докато има непрекъснати рискове на световните пазари\".  Юлиян Марков", "date": "2018.09.12", "title": "Deutsche Welle: Русия и Китай се готвят да намалят използването на щатския долар в търговията по между си"}
{"url": "http://www.focus-news.net/news/2018/09/12/2565920/denyat-12-septemvri-v-balgarskata-istoriya.html", "text": "През 1877 г. в хода на Руско-турската война генерал Михаил Скобелев и командваните от него части овладяват два от турските редути, но вечерта са принудени да се оттеглят към втория гребен на Зелените хълмове. На тази дата през 1912 г. - в навечерието на Балканската война в Македония, с решение на правителството се организират и въоръжават  околийските революционни чети с войводите: Кумановско – Кръстю Лазаров; Паланечко – Яким Беляка; Битолско – Милан Матов; Прилепско – Милан Гюрлуков; Охридско – Петър Чаулев. На същата дата през 1916 г. – по време на Първата световна война Българската армия освобождава Кавала. На тази дата през 1924 г. започва тържественият ритуал по освещаване на храм-паметника \"Св. Александър Невски\" в София. Цар Борис III връчва бойно знаме на Военното училище в София. През 1936 г. за първи път след 20-годишно прекъсване български архиерей служи в катедралата \"Св. Климент\" в Охрид, а на 14 септември – и в църквата на манастира \"Св. Наум\". \r\n2014 г. \r\nПрезидентът на Република България награждава режисьорът проф. Красимир Спасов с отличието „Златен век“ – печат на Симеон Велики. \r\n2001 г. \r\nТридесет и деветото Народно събрание приема декларация срещу тероризма. \r\nСъгласно декларацията България заявява позицията си за категорично и последователно осъждане и противодействие на всички форми на тероризъм. \r\n1983 г. \r\nВ София започва Първият международен конгрес на асоциираните училища на ЮНЕСКО. \r\n1953 г. \r\nБългарското правителство отправя официално предложение до гръцкото правителство за възстановяване на дипломатическите отношения между България и Гърция. Предложението е направено чрез генералния секретар на ООН. Гръцката страна отговаря положително и през ноември 1953 г. в Париж започват преговори по този въпрос между посланиците на двете страни. \r\nДипломатическите отношения са установени на 9 септември 1880 г. От 12 юли 1964 г. мисиите са издигнати в ранг на посолства. \r\n1947 г. \r\nОткрита е първата международна въздушна линия София-Будапеща. \r\n1944 г. \r\nИздадено е постановление на Министерския съвет за задържане на всички министри от кабинетите през периода от 1 януари 1941 г. до 9 септември 1944 г.; на всички народни представители от 25-о ОНС, които одобряват политиката на тези кабинети; на военни. \r\nБРП (к) формира своето легално ръководство след консултации с Георги Димитров.Определен е временен (до свикването на пленум на ЦК) състав на Политбюро на ЦК. В него са включени: Трайчо Костов, Георги Чанков, Вълко Червенков, Добри Терпешев, Антон Югов, Цола Драгойчева, Димитър Ганев, Райко Дамянов, Георги Дамянов и Петко Кунин. По настояване на Георги Димитров за първи (политически) секретар на ЦК на БРП (к) е определен Трайчо Костов. \r\n1941 г. \r\nПо време на Втората световна война (1939-1945 г.), на 12 и 13 септември, са извършени нощни съветски бомбардировки над Русе, Стара Загора, Казанлък и Горна Оряховица. \r\n1936 г. \r\nЗа първи път след 20-годишно прекъсване български архиерей служи в катедралата \"Св. Климент\" в Охрид, а на 14 септември – и в църквата на манастира \"Св. Наум\". \r\n1928 г. \r\nНазначено е ново правителство начело с Андрей Ляпчев. \r\nПрез годините заема различни постове: министър на търговията и земеделието (16 януари 1908 г. – 5 септември 1910 г.), министър на финансите (5 септември 1910 г. – 16 март 1911 г.). От 21 юни до 28 ноември 1918 г. възглавява Министерството на финансите, като от 17 октомври до 28 ноември 1918 г. управлява Министерство на земеделието и държавните имоти. В кабинета на Т. Теодоров (28 ноември 1918 г. – 7 май 1919 г.) е първото цивилно лице, което заема поста военен министър в България. След неуспеха на акцията на Конституционния блок срещу управлението на БЗНС (17 септември 1922 г.) е арестуван и хвърлен в затвора, за да бъде съден като един от виновниците за втората национална катастрофа. Поради влошено здравословно състояние е освободен и държан под домашен арест. На 10 август 1923 г. влиза в образувания Демократически сговор. След напускането на Демократическия сговор от Александър Малинов и Никола Мушанов отказва да се върне във възстановената от тях Демократическа партия и остава в Демократическия сговор. В периода от 4 януари 1926 г. до 21 юни 1931 г. е министър-председател и министър на вътрешните работи и народното здраве. През месец май 1932 г. при разцеплението на Демократическия сговор застава начело на едното му крило, но поради тежко заболяване практически не се занимава с активна политическа дейност. Андрей Ляпчев умира на 8 ноември 1933 г. \r\n1927 г. \r\nПодадено е писмо до Съвета на Обществото на народите за отпускане на външен заем на България за икономическо стабилизиране на страната. \r\n1925 г. \r\nЦар Борис III връчва бойно знаме на Военното училище. \r\nВоенното училище е първото военно учебно заведение в страната за подготовка на офицерски кадри за българската армия. Открито е на 28 ноември 1878 г. в София с помощта на Временното руско управление в страната. Първоначално срокът на обучение в него е едногодишен, но по-късно се увеличава на 5 години. Военното училище съществува до април 1912 г., когато е създадена Военната академия. \r\n1924 г. \r\nВ Горна Джумая съмишленици на Иван Михайлов разстрелват Алеко Василев, Арсений Йовков и група привърженици на Илинденската организация. Оцелява водачът на организацията Георги Занков. \r\nТе са разстреляни заради смъртта на Тодор Александров, който е убит на 31 август 1924 г. в Пирин на път за провеждането на конгрес на Серския революционен окръг. Наказателната акция срещу заговорниците е ръководена лично от Иван Михайлов и е проведена светкавично. Остава ненаказан само главният виновник за убийството на Тодор Александров – Александър Протогеров. \r\nЗапочва тържествения ритуал по освещаване на храм-паметникът \"Св. Александър Невски\" в София, продължил до 14 септември. \r\nХрам-паметникът “Св. Александър Невски” в София е най-големият православен храм на Балканския полуостров. Построен е в знак на признателност към руския народ за освобождението на България от османско владичество. Основният камък на храма е положен на 19 февруари 1882 г. и носи името на руския княз Александър Невски. Строителството е извършено в периода 1904-1912 г. по проект на А. Н. Померанцев в сътрудничество на руски и български архитекти. Заема площ от 2600 кв. м. На куполите има 12 камбани, най-голямата от които с диаметър на отвора 3 м и тежи повече от 11 т, а под храма се намира обширна крипта с около 200 гробници. Храмът “Св. Александър Невски” е изографисан от български и руски живописци, сред които А. А. Киселов, В. М. Васнецов, Иван Мърквичка, А. Митов и др. \r\n1923 г. \r\nВластите извършват обиски в клубове на БКП, разпускат контролираните от нея общински съвети и арестуват около 2500 партийни функционери. В отговор ЦК на БКП около Васил Коларов и Георги Димитров обявява обща политическа стачка, отменена от Тодор Луканов. \r\n1920 г. \r\nПроведена е конференция на левите социалдемократи в Шумен начело с Георги Бакалов. На нея те се отделят от БРСДП (об.). \r\n1916 г. \r\nПо време на Първата световна война (1914-1918 г.) българската армия овладява Кавала (Гърция). \r\n1913 г. \r\nВМОРО вдига въстание в Охридско, Стружко и Дебърско. Четите на Христо Чернопеев и Павел Христов разгромяват сръбските окупационни части и освобождават Охрид. \r\nОхридско-Дебърското въстание е съвместна акция на българското и албанското население срещу сръбския режим във Вардарска Македония, установен след Междусъюзническата война от 1913 г. Най-напред е освободен Дебър от обединени български и албански чети начело с П. Чаулев, подпомогнат от други дейци на Вътрешната македоно-одринска революционна организация (ВМОРО). Сръбските войски и администрация са прогонени от Струга като освобождават Охрид. Въстанието внася безпокойство в Белград и за да не се разрасне, срещу него са изпратени значителни войскови сили и сръбски четници. В помощ на Сърбия се включва и Гърция. Пред многобройният и по-добре въоръжен противник въстаниците са принудени да отстъпят заетите градове и села. \r\nЖивеещото в тях българско и албанско население е подложено на терор от страна на сръбските власти. Дебър е разрушен от сърбите, а Охрид е реокупиран. \r\n1877 г. \r\nПо време на Руско-турската война (1877-1878 г.) командваните от генерал Михаил Скобелев части овладяват два от турските редути, но вечерта са принудени да се оттеглят към втория гребен на Зелените хълмове. Третата атака срещу Плевен завършва без успех. Руските загуби възлизат на 12 814 души, а румънските - на 3000 души. \r\nМихаил Дмитриевич Скобелев е роден на 17 септември 1843 г. в Санкт Петербург. Той e руски военачалник, генерал от пехотата. Участва в Руско-турската война (1877-1878 г.). По време на втория щурм на Плевен (30 юли 1877 г.) командва казашка бригада. За победата при Ловеч от 3 септември 1877 г.е произведен в генерал-лейтенант. По време на третия щурм на Плевен (11-12 септември 1877 г.) успешно превзема редутите в южната част на Плевен, но не получава подкрепления и отстъпва. След това става командир на 16 дивизия и с нея осъществява трудния зимен преход през Стара планина. В сражението при Шейново (27-28 декември 1877 г.- 8-9 януари 1878 г.) осигурява разгрома на турската армия. Като командир на авангарда на руската армия превзема Одрин и през февруари 1878 г. - Сан Стефано. На тази дата умират: \r\n1877 г. \r\nУмира Киро Димитров Попов – български революционер, участник в националното-освободително движение. Завършва класно училище при даскал Б. Петков и медицина в Букурещ, където попада в средите на българската революционна емиграция. Сближава се с Георги С. Раковски, Любен Каравелов, Христо Ботев и др. Известно време работи като лекар, след това се връща в България. През пролетта на 1870 г. е назначен за градски лекар в Карлово. Член е на местния революционен комитет. Близка дружба го свързва с Васил Левски, който намира сигурно убежище в дома му. Киро Попов открива първата аптека в Карлово. По време на Руско-турската война (1877-1878 г.) е арестуван и откаран в Пловдив. Осъден и обесен близо до Караул хан в града. На тази дата са родени: \r\n1937 г. \r\nРоден е Вълчо Камарашев – български актьор. Участва в многобройни филмови продукции: “Изпит” (1971 г.), “Тримата от запаса” (1971 г.), “И дойде денят” (1973 г.), “Като песен” (1973 г.), “На чисто” (1974 г.), “Зарево над Драва” (1974 г.), “Вилна зона” (1975 г.), “Осъдени души” (1975 г.), “Бой последен” (1976 г.), “Авантаж” (1977 г.), “Служебно положение - ординарец” (1978 г.), “Записки по българските въстания” (тв, 1978 г.), “Трампа” (1978 г.), “Моите непознати” (тв, 1978 г.), “Войната на таралежите” (тв, 1979 г.), “Бумеранг” (1979 г.), “Сами сред вълци” (1979 г.), “Всичко е любов” (1979 г.), “Милионите на Привалов” (тв, 1983 г.), “Човек не съм убивал” (1983 г.), “Дело 205/1913” (1984 г.), “Златната река” (1984 г.), “Издирва се …” (1984 г.), “Те надделяха” (1986 г.), “Денят на владетелите” (1986 г.), “Мера според мера” (1981 г., тв вариант 1988 г.), “Жребият” (1993 г.), “Големите игри” (тв сериал, 1999 г.). Театрални роли: “Руска народна поща” (2000 г.), “Последни луни” (2001 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.09.12", "title": "Денят 12 септември в българската история"}
{"url": "http://www.focus-news.net/news/2018/09/12/2565916/predstavitelstvoto-na-ek-i-byuroto-na-ep-v-balgariya-organizirat-publichna-diskusiya-v-sofiya-po-povod-chetvartata-rech-na-predsedatelya-na-ek-zhan-klod-yunker-za-sastoyanieto-na-es.html", "text": "Представителството на Европейската комисия и Бюрото на Европейския парламент (ЕП) в България организират публична дискусия в София. Това съобщиха от пресцентъра на  Представителството на Европейската комисия в България . Ще бъде излъчена пряко от Страсбург традиционната   реч на председателя на Европейската комисия Жан-Клод Юнкер. В последваща дискусия с публиката в залата ще участват ръководителят на Представителството на Европейската комисия в България Огнян Златев и министърът за Българското председателство на Съвета на Европейския съюз (ЕС) 2018 Лиляна Павлова.  \r\nТази година речта идва на фона на предстоящите избори за Европейски парламент през 2019 г. и дебата за бъдещето на ЕС след Брекзит. Очаква се председателят Юнкер да посочи начина, по който Комисията ще се справи с най-неотложните предизвикателства и конкретни стъпки за изграждането на по-обединен, силен и демократичен Съюз. Предстоят и предложения, които да доведат до осезаеми резултати в полза на европейските граждани до провеждането на срещата на високо равнище в град Сибиу през месец май 2019 г.  \r\n„Заповядайте в сряда в залата на Дома на Европа в София, ул. „Г. С. Раковски“ № 124. Нужна е предварителна регистрация. Молим желаещите да присъстват да се регистрират през следния линк:  , посочват още Представителството на Европейската комисия в България. \r\nВсяка година през септември председателят на Комисията се обръща към Европейския парламент с реч, в която прави преглед на постигнатото през изминалата година и представя приоритетите за предстоящата. След речта се провежда разискване в пленарната зала. Това поставя началото на диалога с Парламента и Съвета за подготовка на работната програма на Комисията за следващата година. Залегналата в Договора от Лисабон реч за състоянието на Съюза е предвидена в Рамковото споразумение от 2010 г. за отношенията между Европейския парламент и Европейската комисия, което също предвижда, че председателят изпраща писмо за намеренията на председателя на Европейския парламент и на председателството на Съвета, в което представя в подробности действията, които Комисията възнамерява да предприеме посредством законодателни и други инициативи до края на следващата година.  \r\nОчаква се обръщението на председателя Юнкер пред членовете на ЕП да започне в 10:00ч българско време. То може да бъде гледано на живо с превод на български език по сателитния канал  \r\nи на „Фейсбук“ страницата на Представителството на Европейската комисия в България  .  \r\nРечта ще бъде излъчвана онлайн в реално време и в Туитър чрез хаштаг  .", "date": "2018.09.12", "title": "Представителството на ЕК и Бюрото на ЕП в България организират публична дискусия в София по повод четвъртата реч на председателя на ЕК Жан-Клод Юнкер за състоянието на ЕС"}
{"url": "http://www.focus-news.net/news/2018/09/12/2565923/v-sgradata-na-gd-natsionalna-politsiya-shte-se-provede-brifing-vav-vrazka-s-novata-uchebna-godina-i-starta-na-kampaniyata-na-evropeyskiya-den-bez-zaginali-na-patya.html", "text": "От 11.00 часа днес в сградата на ГД „Национална полиция“ ще се проведе брифинг. Темата е свързана със започването на новата учебна година и старта на кампанията на Европейския ден без загинали на пътя (19 септември). Това съобщиха от пресцентъра на  МВР .", "date": "2018.09.12", "title": "В сградата на ГД „Национална полиция“ ще се проведе брифинг във връзка с новата учебна година и старта на кампанията на Европейския ден без загинали на пътя"}
{"url": "http://www.focus-news.net/news/2018/09/12/2565922/kmetat-na-sofiya-yordanka-fandakova-shte-prisastva-na-kampaniyata-ubiy-skorostta-spasi-dete.html", "text": "От 12.00 часа днес кметът на София Йорданка Фандъкова ще присъства на кампанията „Убий скоростта, спаси дете“, с която се извършва обновяване на пешеходни пътеки в града. Това съобщиха от пресцентъра на  Столична община . Инициативата се провежда за поредна година и е насочена към привличане на вниманието на шофьорите и обществото към превенция на пътни произшествия, чиито жертви са деца.  \r\nСъбитието ще е проведе пред пешеходната пътека на ул. „Съборна“ и ул. „Княз Ал. Батенберг“, която ще бъде обновена.", "date": "2018.09.12", "title": "Кметът на София Йорданка Фандъкова ще присъства на кампанията „Убий скоростта, спаси дете“"}
{"url": "http://www.focus-news.net/news/2018/09/12/2565925/voa-pet-zapodozreni-za-uchastie-atentatite-ot-11-septemvri-2001-vse-oshte-ochakvat-sadeben-protses-v-sasht.html", "text": "Пет заподозрени за участие атентатите от 11 септември 2001 все още очакват съдебен процес в САЩ, съобщава радио  The Voice of America . \r\nВ Съединените щати колелата на правосъдието понякога се въртят бавно, но делото срещу петте заподозрени, за които се твърди, че са играли централни роли в терористичните атаки срещу САЩ от 11 септември 2001 г., се движи със скоростта на охлюва. \r\nПетнадесет години или повече след задържането им, петте обвинени терористи остават в затвора в американската военна база в Гуантанамо, Куба. По различни причини властите в САЩ не предвиждат, че техните проучвания ще започнат по-рано 2020 г. и след това може да са необходими още  няколко години, за да приключат делата. \r\nСъдебните производства бяха изключително сложни, като адвокатите – екип от  цивилни и военни адвокати - подадоха стотици предложения, в които се поставиха под съмнение поведението на американските власти при задържането им, а след това  и при разпитите на заподозрените, най-напред в тайните затвори в Тайланд и Полша , а впоследствие и в Гуантанамо. \r\nОбвиненията се усложняват от потвърждението на САЩ, че обвиняемите са били подложени на \"усъвършенствани техники за разпит\" след тяхното залавяне, които  критици, включително Комисията по разузнаването на Сената  на САЩ, нарекоха \"изтезания\", симулиране на  удавяне. Съвсем наскоро американски представители заявиха, че са забранили използването на такива методи за разпит.  Юлиян Марков", "date": "2018.09.12", "title": "VOA: Пет заподозрени за участие атентатите от 11 септември 2001 все още очакват съдебен процес в САЩ"}
{"url": "http://www.focus-news.net/news/2018/09/12/2565921/formula-1-ferari-zamenya-kimi-raykonen-s-sharl-lyokler.html", "text": "Формула 1: Ферари заменя 38 годишния финландец  Кими Райконен с 20 годишния Шарл Льоклер  от Монако. \r\nДвамата ще разменят отборите си , като Кими Райконен отива в Заубер, а Льоклер ще бъде съотборник на Себастиан Фетел във Ферари. Най-доброто класиране на Льоклер досега е шесто място на Гран При на Азербайджан, като това  е първият му сезон във Формула 1, като титулярен пилот. През 2017 година той печели сезона във Формула 2.", "date": "2018.09.12", "title": "Формула 1: Ферари заменя Кими Райконен с Шарл Льоклер"}
{"url": "http://www.focus-news.net/news/2018/09/12/2565926/obshtoto-sabranie-na-ban-shte-dade-preskonferentsiya-na-tema-krizata-nimh-ban.html", "text": "Общото събрание на Българската академия на науките (БАН) ще даде пресконференция на тема \"Кризата НИМХ - БАН\". Това съобщиха от пресцентъра на  БАН . \r\nПресконференцията ще се проведе в сградата на Българската академия на науките (ул. „15-ти ноември“ 1), в зала „Акад. Иван Евстратиев Гешов“ (залa 207), от 14.00 часа. \r\nВ пресконференцията ще вземат участие председателят на Общото събрание на БАН проф. Евелина Славчева и други членове на Общото събрание на БАН.", "date": "2018.09.12", "title": "Общото събрание на БАН ще даде пресконференция на тема \"Кризата НИМХ - БАН\""}
{"url": "http://www.focus-news.net/news/2018/09/12/2565924/bsp-shte-razgovarya-po-viziya-za-balgariya-s-horata-ot-oblast-blagoevgrad.html", "text": "БСП ще разговаря по „Визия за България” с хората от област Благоевград. Това съобщиха от пресцентъра на  партията . Днес социалистите ще се срещнат с жители на общините Гоце Делчев, Гърмен, Сатовча, Хаджидимово, Белица и Разлог. Народните представители Георги Михайлов, Иван Иванов, Георги Гьоков и Богдан Боцев ще се срещнат с жители на Гоце Делчев в в малката зала на Дома на културата от 18.00 часа. В читалището в Гърмен, също от 18.00 часа народните представители Стоян Мирчев, Весела Лечева, Йордан Младенов и Денчо Бояджиев ще разговарят с читалищни дейци от общината.  \r\nНародните представители Дора Янкова, Румен Георгиев, Фирип Попов и Денчо Бояджиев ще разговарят с жители на община Сатовча. Срещата ще започне в 18.00 часа в кафе „Елеганс”. Също в 18.00 часа в залата на Общиснката администрация в Хаджидимово народните представители Петър Витанов, Пенчо Милков и Цветан Топчиев ще разговарят за приоритетите на Визията с животновъди, тютюнопроизводители и зеленчукопроизводители от общината. \r\nВ 18.00 часа в сряда в туристическия информационен център към читалището в град Белица народните представители Димитър Данчев, Николай Иванов, Николай Пенев, Валентина Найденова ще разговарят с жителите на населените места в общината. Народните представители Таско Ерменков, Манол Генов, Кристиян Вигенин, Виолета Желева ще  разяснят приоритетите на „Визия за България” пред жителите на Разлог в малката зала на читалище „Септември” от 18.00 часа.", "date": "2018.09.12", "title": "БСП ще разговаря по „Визия за България” с хората от област Благоевград"}
{"url": "http://www.focus-news.net/news/2018/09/12/2565913/vitsepremierat-ekaterina-zaharieva-shte-uchastva-v-obshtestvena-diskusiya-i-v-sreshta-s-diplomaticheskiya-korpus-vav-velingrad.html", "text": "Вицепремиерът и министър на външните работи Екатерина Захариева ще вземе участие в обществена дискусия за бъдещето на Европа във Велинград с младежи от града и ще се срещне с представители на дипломатическия корпус у нас. Това съобщиха от пресцентъра на  Министерството на външните работи . Дискусията е на тема „Равносметка на Председателството на България и как виждаме бъдещето на ЕС – ролята на младите хора“ и ще се състои от 16.00 часа в Туристическия информационен център на Велинград. В събитието ще вземе участие и ръководителят на Представителството на Европейската комисия в България Огнян Златев.  \r\nИнициативата поставя началото на серия от дискусии, чиято цел е включване на гражданите и най-вече на младите хора в обществения дебат по приоритетните за тях теми, които трябва да залегнат в европейския дневен ред. Участниците ще могат да споделят и визията си относно външнополитическите приоритети на страната ни след края на първото Българско председателство на Съвета на ЕС.  \r\nПо-късно вицепремиерът Захариева ще бъде домакин на посланици и дипломати от акредитираните в България посолства, които ще бъдат във Велинград днес и утре (13 септември) в рамките на традиционното опознавателно пътуване. Тазгодишната визита е посветена на края на първото Българско председателство на Съвета на ЕС. Събитието се организира от Министерството на външните работи, Министерството на туризма, Министерство на младежта и спорта и „БДЖ – Пътнически превози“ ЕООД.  \r\nВ рамките на посещението ще бъдат представени постигнатите от Българското председателство резултати и целите, които страната ни си поставя във външната политика, използвайки позитивната инерция от успешната работа през първото полугодие на 2018 г.  \r\nПрограмата на събитието предвижда чуждите дипломати да посетят и килимарската фабрика в град Костандово, единственото хмелово поле във Велинград, Юндола и спортния комплекс \"Белмекен“. Те ще имат възможност да се запознаят и с възможностите за СПА туризъм у нас.", "date": "2018.09.12", "title": "Вицепремиерът Екатерина Захариева ще участва в обществена дискусия и в среща с дипломатическия корпус във Велинград"}
{"url": "http://www.focus-news.net/news/2018/09/12/2565927/izravnitelnite-smetki-za-parno-i-topla-voda-za-izminaliya-otoplitelen-sezon-mogat-da-badat-plateni-bezlihveno-do-14-septemvri.html", "text": "Изравнителните сметки за парно и топла вода за изминалия отоплителен сезон могат да бъдат платени безлихвено до 14 септември 2018г. /включително/. След изтичането на 45-дневния период за безлихвено плащане, от 15 септември върху сметките вече ще бъде начислявана лихва за просрочие. Това съобщиха от пресцентъра на  „Топлофикация София“  . Ако потребителите имат затруднение и не могат платят сметките си, то има възможност да сключат споразумение за разсрочено плащане на дължимото. При сключване на споразумение лихвата за забава се спира и при коректно изпълнение на споразумението, клиентите заплащат само сумата от споразумението.  \r\nКлиентите на „Топлофикация София“ ЕАД са единствените абонати на топлофикационно дружество в страната, на които не се начислява лихви за просрочие върху месечните прогнозни фактури.  \r\nВсички потребители, които не са успели да осигурят достъп на топлинните счетоводители до имотите си, имат последна възможност да го направят до 30 септември /включително/, като си резервират дата за отчет. От 1 октомври няма да има повече възможност за преизчисляване на сметките. Дори да не сте ползвали отопление или да нямате отоплителни тела, то това трябва да бъде установено. В противен случай, съгласно закона, ще бъдат начислени сметки за максимално потребление. Същото важи и за неотчетените водомери за топла вода, при които се начислява количество от 140 литра вода на човек на денонощие. Специалистите напомнят, че всеки допълнителен отчет ще доведе до преизчисление на изравнителните сметки на всички останали потребители в сградата.   \r\nВсички абонати, които имат суми за получаване, могат да изберат най-удобния вариант да ги вземат обратно – по банков път или на каса на „Топлофикация София”. Сумите могат да бъдат оставени и за покриване на следващи сметки. \r\nЗа да улесни своите битови и бизнес клиенти, дружеството предоставя възможност, сумите за връщане да бъдат взети обратно и без да се посещават Центровете за обслужване на клиенти на „Топлофикация София”. \r\nПотребителите, които желаят да ги получат по банков път, трябва да попълнят заявление, което е налично на адрес –  . \r\nПопълненото заявление, заедно с удостоверение за банкова сметка, трябва да бъде изпратено на и-мейл адрес: inf_r@toplo.bg. \r\nАбонатите, които предпочитат да получат парите си в брой, могат да го направят във всички центрове за обслужване на клиентите. Това е в правомощията само на титуляра на партидата или на официално упълномощено лице.  \r\nЗа удобството на потребителите към клиентските центрове са пренасочени допълнително служители, които ще гарантират бързина и качество на обслужването.  \r\nРаботното време и адресите на касите може да намерите на уебсайта на дружеството: https://toplo.bg/contacts .  \r\n„Топлофикация София”ЕАД напомня, че дружеството може да възстановява суми на онези клиенти, които нямат просрочени неплатени сметки.  \r\nСумите за доплащане, заедно с месечните сметки за топла вода, могат да бъдат внесени във всеки център за обслужване на клиентите или по безкасов път, онлайн чрез ePay, чрез банкомати, електронно банкиране или открита разплащателна сметка.", "date": "2018.09.12", "title": "Изравнителните сметки за парно и топла вода за изминалия отоплителен сезон могат да бъдат платени безлихвено до 14 септември"}
{"url": "http://www.focus-news.net/news/2018/09/12/2565929/mvr-dvama-dushi-sa-zaginali-a-21-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 21 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 23 тежки пътнотранспортни произшествия. В София са регистрирани 65 леки и една тежка катастрофа, при която е пострадал един човек.", "date": "2018.09.12", "title": "МВР: Двама души са загинали, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2018/09/12/2565933/vesela-lecheva-bsp-darzhava-da-e-garant-za-sigurnostta-za-predvidima-i-spokoyna-biznes-sreda-i-podkrepa-za-rodnoto-proizvodstvo.html", "text": "„Като опозиционна партия, решихме, че е наш дълг и отговорност, пред хората, да споделим нашите виждания за развитието на България, да търсим идеи и предложения“. Това заяви зам.-председателят на ПГ на „БСП за България“ Весела Лечева в Банско на среща с гражданите във връзка с „Визия за България“, съобщиха от пресцентъра на  НС на БСП . Тя подчерта, че в страната има много проблеми- като  демографската криза, задълбочаващи се социални неравенства, обезлюдяващи райони, неравномерно развитие на районите, бедността и ниските доходи. „Това бе причина да създадем този документ и той е отворен да бъде допълван с ваши предложения. Целта е да живеем в модерна България, където държавата е гарант за сигурността на всички българи, за една спокойна и предвидима бизнес среда, да бъдем страна с активна държавна подкрепа към българското производство“, обясни тя. Лечева подчерта, че и в НС левицата ще продължи да върши своята работа и даде пример- че тази седмица БСП внася законопроект в подкрепа на родните производители, както и законопроект срещу двойните стандарти при храните.  \r\nВесела Лечева подчерта, че в сферата на регионалната политика основна цел на БСП е да се се намали дисбаланса между отделните райони и да се помогне на всеки район да развие своите приоритетни сектори. Тя подчерта, че безспорно за Банско това е туризмът и трябва да се работи в посока той да стане целогодишна европейска туристическа дестинация. „Това е възможно да стане, ако се насочат приоритетно инвестиции в инфраструктура, подкрепа на местното производство и инициативи от страна на правителството“, подчерта Весела Лечева. \r\n„Всяка държава има поне 5 конкурентни предимства, което важи и за всеки регион. Като приоритетни предимства Банско трябва да има модерно земеделие, био продукция, туризъм и преработвателна промишленост“, заяви  народният представител от ПГ на левицата Атанас Костадинов . Той подчерта, че неприемането на плана за управление на Национален парк „Пирин“ и това, че постоянно се намира начин да се обжалва, е лоша услуга  за гражданите и бизнеса от региона и не защитава българските интереси. По думите му, когато се взимат такива решения, трябва да се следи те да бъдат полезни за местната икономика и да отговаря на националните приоритети. Според него трябва както на национално ниво, така и на регионално  да се определят конкретни приоритети,  които да се развиват от държавата. „За да постигнем всичко това, са необходими справедливост за хората, развитие на региона и политическа воля“, заяви Атанас Костадинов. \r\n„Държавата трябва да е гръб на българските предприемачи“, заяви  народният представител Жельо Бойчев . Той подчерта, че трябва да се смени социално-икономическият модел, който концентрира финансовите ресурси в малка група хора за сметка на мнозинството български граждани. По думите му държавните дружества трябва да бъдат управлявани така, че да могат да решават проблемите на хората и да носят печалба. „България се нуждае от радикална промяна, която не е само въпрос- кой е на власт, но и какво ще прави. Който и да дойде, ако продължи така, няма да постигне нужните за България резултати“, категоричен бе той.  \r\nЖельо Бойчев подчерта, че Борисов и правителството му нямат оправдание за това, че не могат да реализират потенциала на България в планинския туризъм. „Ние отдавна сме приели позиция на НС на БСП за развитието му. Искам да знаете, че имате нашата подкрепа за развите на вашия регион‘, заяви той. \r\n„Как в България да се върнат младите хора, които избягаха. Законите ни са приемливи за развитите демокрации, след като сме в ЕС. Дали се спазват? Има органи, които да гарантират прилагането на законите и опазването на обществения ред, но МВР се ръководи от Бойко Борисов, за да обслужва ГЕРБ“, заяви  народният представител от БСП Красимир Янков . По думите му гражданите са поставени в положение да се страхуват от силния представител на властта, за който МВР се грижи – кмет, народен представител, общински съветник, политически ръководител от партиите в управляващото мнозинство. „Изход има! Нов модел на сътрудничество на органите на реда с гражданското общество и нов модел на функциониране на сектор „Сигурност“, независим от политическа намеса“, категоричен бе Янков. \r\nКато въпроси жителите на Банско поставиха проблемите на местното производство, на чистия планински туризъм, на изпълнението на водния цикъл на Банско, построен за 90 млн. лв., на мерките за запазване на околната среда в региона, на социалните политики в подкрепа на хората в неравностойно положение. Те изразиха задоволство от провеждането на такива срещи и желание те да продължат. Настояха да се вземат мерки за гарантиране на тайната на вота на всеки гражданин при гласуване и спиране на порочните практики с купуване на гласове по време на избори.", "date": "2018.09.12", "title": "Весела Лечева, БСП: Държава да е гарант за сигурността, за предвидима и спокойна бизнес среда и подкрепа за родното производство"}
{"url": "http://www.focus-news.net/news/2018/09/12/2565930/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав Мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 8.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове. \r\nВ периода от 09.00 часа до 17.00 часа днес електрозахранването към ГКПП „Сомовит-Никопол“ ще бъде преустановено поради профилактика на електропреносната мрежа в град Никопол.", "date": "2018.09.12", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав Мост“"}
{"url": "http://www.focus-news.net/news/2018/09/12/2565934/denyat-12-septemvri-v-svetovnata-istoriya.html", "text": "На тази дата през 1683 г. се води битката при Виена, където австро-германската армия, подпомогната от 30-хилядна войска командвана от Ян III Собиески, разгромява огромната турска армия на великия везир Кара Мустафа паша. Битката се оказва решителна за спиране на турското нашествие в Европа. На същата дата, но през 1953 г. Джон Кенеди и Жаклин Бувие сключват брак. През 1969 г. президентът на САЩ Ричард Никсън заповядва да бъдат прекратени бомбардировките над Северен Виетнам. През 1818 г. е роден американският изобретател, известен със създаването на първата картечница - Ричард Гатлинг.  На тази дата през 1921 г. е роден полският писател Станислав Лем, а през 1944 г. - американският певец, продуцент, композитор, аранжор и автор на текстове Бари Уайт.  \r\n2016 г. \r\nНад 400 000 протестиращи в Барселона настояват за независимост на Каталуния. \r\n2015 г. \r\nПравителството на Египет подава оставка поради корупционен скандал. \r\nМинистър-председателят на временното правителство в Турция Ахмет Давутоглу е преизбран за лидер на Партията на справедливостта и развитието. \r\n2014 г. \r\nКитай подкрепя Русия, която поема президентството на Шанхайската организация за сътрудничество. Като наблюдателки в ШОС участват Афганистан, Индия, Иран, Монголия и Пакистан. Очаква се да се включат Беларус, Турция и Шри Ланка. \r\n2013 г. \r\nКосмическият апарат Вояджър 1 е първият, който напуска Слънчевата система. \r\n2012 г. \r\nВ Нидерландия се провеждат извънредни парламентарни избори. \r\n2005 г. \r\nИзраел се изтегля от ивицата Газа повече от 38 години след като завзема тясната крайбрежна област. Хиляди палестинци влизат в бившите еврейски анклави. Палестинският лидер Махмут Абас описва изтеглянето като исторически и радостен ден за неговия народ. \r\nИзраел обявява официално края на военното си присъствие на 11 септември 2005 г. преди оставащите 3 000 войници да напуснат ивицата. \r\nПланът за едностранно изтегляне на Израел от Ивицата Газа, предложен от израелския премиер Ариел Шарон, има за цел прекратяване на израелското присъствие в Ивицата Газа и Северна Самария (северната част на Западния бряг). \r\n2003 г. \r\nОрганизацията на обединените нации вдига санкциите над Либия, след като страната се съгласява да поеме отговорността и да компенсира семействата на жертвите в Атентата над Локърби. \r\n2001 г. \r\nСАЩ обявява война срещу терора. Президентът на САЩ описва терористичните атаки от 11 септември в Ню Йорк и Вашингтон като акт на война срещу всички свободолюбиви хора. В изявление от 10 часа и 53 минути местно време Джордж Буш обявява, че САЩ ще използва всичките си ресурси, за да отмъсти за най-големите прояви на тероризъм на американска земя. \r\nБуш търси подкрепата на световните лидери за започването на международна кампания срещу тероризма. Подкрепата е изразена бързо от американските съюзници. Страни които не са проамерикански настроени също се изказват негативно срещу атаките от 11 септември – Либия и Палестина осъждат терористичните прояви. Основен съюзник на САЩ във войната срещу терора става Великобритания, след като Тони Блеър обявява недвусмислената подкрепа на Обединеното Кралство. Единствено Ирак приветства атентатите, като официалната позиция на страната е, че атаките са урок за всички тирани и потисници и са плод на американските престъпления. \r\n1990 г. \r\nВ Москва е подписан Договор за окончателното решение по отношение на Германия между двете германски държави и четирите велики сили, победителки във Втората световна война, с който се прокарва пътя към повторното Обединение на Германия. \r\n1980 г. \r\nВ Турция генерал Кенан Еврен извършва военен преврат и става държавен глава. \r\n1979 г. \r\nИндонезия е ударена от земетресение с магнитуд 8,1 по скалата на Рихтер. \r\n1970 г. \r\nПалестински терористи взривяват три отвлечени самолети в Йордания, а заложниците преместват минути преди това на тайно място в Аман. \r\n1969 г. \r\nПрезидентът на САЩ Ричард Никсън заповядва да бъдат прекратени бомбардировките над Северен Виетнам. \r\n1968 г. \r\nАлбания обявява, че напуска Варшавския договор. \r\n1959 г. \r\nСССР изстрелва втората си ракета към Луната. Луна 2 е вторият космически апарат от съветската програма “Луна”, който е изстрелян в космоса. След изстрелването си на 12 септември 1959 г. и достигането на крайна скорост Луна 2 се отделя окончателно от ракетата, а на 13 септември съдът изпуска ярък оранжев облак от натриев газ, който освен че улеснява проследяването на апарата от Земята, също е и експеримент за поведението на газовете в космоса. \r\nСлед 33,5-часов полет Луна 2 се разбива на повърхността на Луната. Мисията доказва, че земният спътник няма значително магнитно поле нито радиационно поле. \r\n1953 г. \r\nДжон Кенеди и Жаклин Бувие сключват брак. \r\nДжон Фицджералд Кенеди е американски политик. От 1961 г. до 1963 г. е президент на САЩ. Той завършва икономика в Харвардския университет. През 1941-1945 г. служи във военноморския флот на САЩ в Тихия океан. По-късно през 1945 г. се занимава с журналистика. В годините между 1947 г. и 1953 г. е член на Палатата на представителите в Конгреса на САЩ от щата Масачузетс (от листата на Демократическата партия). От 1953 г. до 1961 г. е сенатор. На изборите за президент през 1960 г. той побеждава кандидата на Републиканската партия Р. Никсън. На 20 януари 1961 г. встъпва в длъжност “Президент на САЩ”. Вътрешната му програма е свързана с ускоряване на темповете на икономически растеж, ограничаване на расовата дискриминация и пр. Във външната политика администрацията му сменя доктрината за “масираното възмездие” с доктрината за “гъвкавото реагиране”. Призовава за укрепване на военните блокове и за нарастване на военната мощ на САЩ, намесва се в решаването на спорни международни проблеми по пътя на преговорите, обявява се за по-реалистичен подход в отношенията със СССР. През 1963 г. кабинетът на Кенеди подписва Московския договор за забрана на изпитанията с ядрено оръжие в трите сфери. Политическият курс на Кенеди предизвиква нападки от страна на крайно реакционните кръгове на САЩ. Убит е на 22 ноември 1963 г. в Далас, щат Тексас и погребан е в Арлингтънското национално гробище. \r\nНикита Хрушчов става първи секретар на КПСС. \r\n1943 г. \r\nПровежда се Операция Дъб, в която намиращият се под стража италиански диктатор Бенито Мусолини е освободен от немски парашутисти-десантчици, командвани от Ото Скорцени. \r\n1940 г. \r\nЧетири момчета откриват рисунки на 17 000 години и предмети, направени от праисторически хора в пещерата Ласко, Франция. В пещерата са открити около 600 рисунки и почти 1500 гравюри. Те датират от Палеолита и изобразяват животни, които живеят в региона – коне, бизони, мамути, диви кози, елени и диви котки, както и множество абстрактни символи и точки, чието значение е неизвестно. \r\n1683 г. \r\nВоди се битката при Виена, където австро-германската армия, подпомогната от 30-хилядна войска командвана от Ян III Собиески, разгромява огромната турска армия на великия везир Кара Мустафа паша. Битката се оказва решителна за спиране на турското нашествие в Европа. \r\nТурската войска обсажда Виена, като прекъсва достъпа до храна на жителите на града и гарнизона там. На 12 септември четири конни отряда – един немско-австрийски и три, съставени от полската тежка кавалерия (хусари), предвождани от полския крал Ян ІІІ Собиески щурмуват лагера на османците. Скоро в битката се включват и сили от гарнизона на града. Битката е спечелена за по-малко от 3 часа, а османските войски се оттеглят на югоизток. Жертвите от турска страна са около 15 000 души, а от християнските съюзници – около 4000. След тази битка е сложен край на османските аспирации към централноевропейските територии. На тази дата умират :  \r\n2009 г. \r\nУмира Норман Ърнест Борлауг, американски агроном, хуманист и лауреат на Нобелова награда за мир. \r\nРоден е на 25 март 1914 г. в Креско, САЩ. Удостоен за неговите усилия и постижения в сферата на селското стопанство с Нобелова награда за мир за 1970 г. Наричан бащата на зелената революция. \r\n1981 г. \r\nУмира Еудженио Монтале – италиански поет, прозаик, редактор, преводач и критик. Роден е на 12 октомври 1896 г. в Генуа, Италия. Монтале започва да се занимава с литература след Първата световна война, като участва в създаването на списание, пише за други списания и работи като директор на библиотека във Флоренция. Първата му стихосбирка “Кости от Сепия” (1925 г.) е повлияна от следвоенния период. Монтале се идентифицира с Херметизма през 30-те и 40-те години на миналия век. Стихосбирка от късния му период е “Буря и други поеми” (1956 г.), а негови разкази са събрани в “Пеперудата на Динард” (1956 г.). Монтале печели Нобелова награда за литература през 1975 г. \r\n1941 г. \r\nУмира Ханс Шпеман – немски ембриолог и носител на Нобеловата награда за психология или медицина през 1935 г. Занимава се с експерименталната ембриология, разработва микрохирургичната техника. За откритието на т. нар. “организиращ ефект” в ембрионалното развитие получава Нобеловата награда през 1935 г. \r\n1764 г. \r\nУмира Жан Филип Рамо – френски композитор и теоретик на музиката. Жан Рамо е роден на 25 септември 1683 г. в Дижон. Той е органист в катедралата в Клермон и Нотр Дам дьо Дижон. В началото на кариерата си Рамо пише два труда относно хармонията, в които представя теорията за акордната инверсия. Той променя музикалната теория с твърдението си, че хармонията произтича от обертоновете, присъстващи във вибрираща струна или тръба. Първата му опера е “Иполит и Арис”(1733 г.) и е последвана от повече от 30 сценични творби, включително драматичния балет “Les Indes galantes” (1735 г.). Най-известната му опера “Кастор и Полукс” (1737 г.). Музиката му е пример за стила рококо от средата на ХVІІІ век. \r\n1612 г. \r\nУмира Василий IV Шуйски (Василий Иванович Шуйски) – руски цар от 19 май 1606 г. до 17 юли 1610 г. Произхожда от болярски род, от стария клон на суздалските князе, потомци на Рюрикови. Участва в управлението още при Иван Грозни. Член е на Болярската дума. Взема дейно участие в дворцовите интриги по времето на Борис Годунов и Фьодор II. По време на неговото управление в Путивл започва селското въстание на Иван Болотников (лятото на 1606 г.), което е потушено с много усилия. През май 1607 г. се появява претендент за престола - самозванецът Лъжедмитрий II, който успява да събере голяма армия. Василий IV действа недалновидно - за да ликвидира опасността, предлага на Швеция Псков и Новгород, да му окажат необходимата помощ срещу Лъжедмитрий. Шведите по това време воюват с Полша и полският крал Сигизмунд III нахлува на територията на Русия. След десетмесечна обсада поляците превземат Смоленск и настъпват към Москва. За да спасят столицата, болярите свалят Василий IV от престола. Царят е подстриган за монах и предаден като пленник на Сигизмунд III. Тленните му останки са върнати в Русия през 1635 г. На тази дата са родени :  \r\n1944 г. \r\nРоден е Бари Уайт – американски певец, продуцент, композитор, аранжор, автор на текстове. Създател е на вокалното трио “Love Unlimitted”, което съпровожда неговите записи и концерти, но има и самостоятелни изяви. Бари Уайт е един от първите продуценти, които въвеждат диско-модата. Албуми: “I’ve Got So Much to Give”, “Stone Gon” (1973 г.), “Can’t Get Enough” (1974 г.), “Just Another Way to Say I Love You”, “Barry White’s Greatest Hits” (1975 г.), “Let the Music Play”, “Is This Watcha Wont?” (1976 г.), “Barry White Sings for Someone You Love” (1977 г.), “The Man” (1978 г.), “The Message is Love” (1979 г.) и др. \r\n1921 г. \r\nРоден е Станислав Лем – полски писател. Автор е на много произведения в жанра на научно-философската фантастика, между които по-известни са романите \"Астронавти\" (1951 г.), \"Магелановият облак\" (1955 г.), \"Едем\" (1959 г.), \"Соларис\" (1961 г.), \"Маска\" (1976 г.) и др. \r\n1897 г. \r\nРодена е Ирен Жолио-Кюри – френска физичка, дъщеря на Пиер Кюри и М. Склодовска-Кюри и съпруга на Фр. Жолио-Кюри. \r\nПрез 1920 г. Ирен Жолио-Кюри завършва Парижкия университет и работи в лабораторията на Склодовска-Кюри. През 1925 г. защитава докторска дисертация. След смъртта на М. Склодовска-Кюри (1934 г.) заема нейната катедра в Парижкия университет. През 1936 г. работи като помощник-секретар по научноизследователската дейност към френското правителство. Участва във френското съпротивително движение през 1940-1944 година. Заедно със съпруга си Фр. Жолио-Кюри открива изкуствената радиоактивност, участва в провеждането на опитите за откриване и изследване на процесите на анихилация и създаване на парите и др. През 1939 г. заедно с П. Савич установява, че единият от продуктите, получен в резултат на облъчването на уран с неутрони, е лантан - химичен елемент с пореден № 57, а не трансуранов елемент, както се предполага дотогава. Това откритие изиграва голяма роля за откриване на верижната ядрена реакция. От 1946 г. Ирен Жолио-Кюри работи в Комисариата по атомна енергия, а от 1950 г. активно участва в Движението за защита на мира заедно с Фр. Жолио-Кюри (заради което е отстранена от състава на Комисариата при френското правителство). Носител е на нобелова награда за химия за 1935 г. (съвместно с Фр. Жолио-Кюри). Ирен Кюри умира през 1956 г. \r\n1818 г. \r\nРоден е Ричард Гатлинг – американски изобретател, известен със създаването на първата картечница. Изобретява винтовото витло за параходи, което е открито междувременно и независимо от Джон Ериксън. Гатлинг работи като чиновник, учител и управител на магазин. Докато управлява собствения си магазин, изобретява “пшеничен свредел” – устройство за сеитба, което той започва да произвежда за продажба. Гатлинг основава компания за производство на картечници в Индианополис, щата Индиана, през 1862 г. Компанията се слива с “Колт” през 1897 г. Междувременно той доразвива изобретението си и докато експериментира за подобряването му, Гатлинг изобретява електрически картечници с различен размер - модерни техни варианти се монтират на самолети в началото на ХХ век, а също са ползвани и от някои земни военни части. В късните години от живота си Гатлинг патентова изобретения-подобрения, свързани с тоалетни, велосипеди, парно чистене на вълна, пневматично задвижване и други. Д-р Ричард Джордън Гатлинг умира на 26 февруари 1903 г. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.09.12", "title": "Денят 12 септември в световната история"}
{"url": "http://www.focus-news.net/news/2018/09/12/2565931/sofiya-vavedena-e-vremenna-organizatsiya-na-dvizhenieto-vav-vrazka-s-remonta-na-bul-konstantin-velichkov.html", "text": "Въведена е временна организация на движението във връзка с ремонта на бул. „Константин Величков“, съобщиха от пресцентъра на  Столична община . От 00.00 часа днес до 24.00 часа на 21 септември се забранява влизането на пътни превозни средства по дясна пътна лента на дясното платно на бул. „К. Величков“, в участък от 70 м преди кръстовището с ул. „Цар Симеон“, в посока бул. „Тодор Александров“.  \r\nОт 00.00 часа на 22 септември до 24.00 часа на 27 септември се забранява влизането на пътни превозни средства по лявата пътна лента на пътното платно на бл. „К. Величков“ в участък от 70 м преди кръстовището с ул. „Цар Симеон“ в посока бул. „Тодор Александров“.  \r\nЗа същия период временно се измества трамвайната спирка с код 2250 „Ул. Цар Симеон“ за трамвайна линия №11 на бул. „Константин Величков“ напред след кръстовището с ул. „Цар Симеон“, в участъка бул. „Тодор Александров“ на съществуващата автобусна спирка с код 2252 „Ул. Цар Симеон“ за автобусни линии №11 и 83;  \r\nОт 00.00 часа днес за постоянно трамвайна спирка с код 2249 „Ул. Цар Симеон“ в посока бул. „Сливница“ се измества на новоизградения перон на бул. „К. Величков“ след ул. „Цар Симеон“ в посока бул. „Сливница“;  \r\nОт 00.00 часа днес до 14.00 часа на 27 септември се измества автобусна спирка с код 2247 „Ул. Цар Симеон“ за трамвайна линия №11 и 83 на бул. „К. Величков“ назад в посока бул. „Тодор Александров“, преди кръстовището с ул. „Цар Симеон“.", "date": "2018.09.12", "title": "София: Въведена е временна организация на движението във връзка с ремонта на бул. „Константин Величков“"}
{"url": "http://www.focus-news.net/news/2018/09/12/2565936/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с ремонтни работи на ул. „Полк. Владимир Серафимов“, ж.к. „Младост“ 3, се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Филип Аврамов“, ул. „Владимир Сарафов“, ул. „Свето Преображение“ и ул. „Жечо Гюмюшев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 346. \r\nВъв връзка с подмяна на сградно водопроводно отклонение в кв. „Център“, район „Средец“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на ул. „Стефан Караджа\", от ул. „Георги С. Раковски\" до ул. „Дякон Игнатий\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кузман Шапкарев“, на ъгъла с ул. „Стефан Караджа“. \r\nВъв връзка с изграждане на сградно водопроводно отклонение на ул. „Христо Ботев“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Христо Ботев“, ул. „Заводска“, ул. „Васил Левски“, бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“, на кръстовището с ул. „Христо Ботев“. \r\nВъв връзка с подмяна на сградно водопроводно отклонение на ул. „Милан Делчев“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Милан Делчев“; ул. „Планинско цвете“ от ул. „Милан Делчев“ до ул. „Емборе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“, на кръстовището с ул. „Милан Делчев“. \r\nВъв връзка с подмяна на сградно водопроводно отклонение в кв. „Република“2, се налага спиране на водоподаването от 09:00 до 15:00 часа на клиентите на „Софийска вода”, живеещи в района на ул. \"Салвия\" и ул. \"Живите камъчета\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Салвия\", на ъгъла с ул. \"Живите камъчета\". \r\nВъв връзка с изграждане на уличен водопровод на ул. „Проф. Иван Дуйчев“, ж. к. „Бъкстон“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на ул. „Проф. Иван Дуйчев“, между ул. „Симеон Радев“ и ул. „Витошко лале“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев“, на кръстовището с ул. „Проф. Иван Дуйчев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.09.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/12/2565938/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Интензивен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление - Пазарджик. Пътните настилки са сухи.  Въведено е и ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.09.12", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2018/09/12/2565935/ekspertite-na-ek-shte-predstavyat-evropeyskiya-semestar-2018-v-asenovgrad.html", "text": "Икономическият екип на Представителството на Европейската комисия в България осъществява представяне на ключовите документи и специфичните за България препоръки в рамките на Европейския семестър 2018 в пет общини в страната. Това съобщиха от пресцентъра на  Представителството на ЕК в България . Събитието ще се проведе от 10.00 часа в конферентната зала на хотел „Сани\" на бул. „България” 77. Вече се проведе представянето в Пазарджик и Карлово.  \r\nЕвропейският семестър е цикъл на координиране на икономическите и фискалните политики в ЕС. В рамките на този процес за България и други държави членки Европейската комисия отправя специфични препоръки. През март Комисията представи подробен анализ на икономическото и социалното положение на всяка държава членка под формата на доклад за отделните държави.  \r\nПредстоят публични обсъждания всяка сутрин от 10.00 часа, както следва:  \r\n- на 13 септември в Казанлък в семинарната зала на хотел Палас на ул. „Академик Петко Стайнов\" 9;  \r\n- на 14 септември в Пловдив в Дома на културата „Борис Христов\" на ул. „Гладстон\" 15.", "date": "2018.09.12", "title": "Експертите на ЕК ще представят Европейския семестър 2018 в Асеновград"}
{"url": "http://www.focus-news.net/news/2018/09/12/2565937/prof-nikolay-ovcharov-shte-obyavi-finala-na-arheologicheskite-razkopki-na-perperikon-za-sezon-2018-i-shte-predstavi-napravenite-otkritiya.html", "text": "Проф. Николай Овчаров ще обяви финала на археологическите разкопки на Перперикон за Сезон 2018 и ще представи направените открития. Това ще се случи на специална пресконференция от 10.30 часа на 12 септември, сряда, на Перперикон, съобщи за  Агенция „Фокус“  самият проф. Николай Овчаров. \r\nНа пресконференцията ще бъдат представени разкритите по време на изминалите 3 месеца структури. Заедно с откритите основни находки ще бъде показан и цял средновековен квартал от времето на Иван Александър от 14 в. в южния квартал на скалния град. Утре на Перперикон предстои и нещо много интересно - две новооткрити раннохристиянски гробници ще бъдат отворени в последния ден на проучванията.", "date": "2018.09.12", "title": "Проф. Николай Овчаров ще обяви финала на археологическите разкопки на Перперикон за Сезон 2018 и ще представи направените открития"}
{"url": "http://www.focus-news.net/news/2018/09/12/2565928/blagoevgrad-shofyorite-tryabva-da-se-dvizhat-s-povisheno-vnimanie-na-glaven-pat-e-79-v-uchastaka-blagoevgrad-stara-kresna-ot-km-360-do-km-390-zaradi-remontni-deynosti.html", "text": "Шофьорите трябва да се движат с повишено внимание на главен път Е-79 в участъка Благоевград - Стара Кресна от км 360 до км 390 поради частични ремонтни дейности на асфалтовата настилка. Това каза за  Радио „Фокус“ – Пирин  дежурният служител в Областно пътно управление - Благоевград. Нормално интензивно е движението по главен път Е-79 и автомагистрала „Струма“ в участъка от областта. Няма регистрирани тежки пътни инциденти през изминалата нощ. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.09.12", "title": "Благоевград: Шофьорите трябва да се движат с повишено внимание на главен път Е-79 в участъка Благоевград - Стара Кресна от км 360 до км 390 заради ремонтни дейности"}
{"url": "http://www.focus-news.net/news/2018/09/12/2565941/veliko-tarnovo-ogranicheno-e-dvizhenieto-po-pat-s-stefan-s-stambolovo-s-obedinenie-ot-km-16-do-km-26-zaradi-remontni-deynosti.html", "text": "Натоварен е трафикът по улица „Магистрална“ в града. Интензивно е движението и в района на пътен възел „Качица“, Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето – предимно облачно, но без валежи. Две улици в старата градска част – „Иван Вазов“ и „Велчо Джамджията“ са затворени поради ремонт на водопроводна мрежа. Остава затворен за движение участъкът между площадите „Велчова завера“ и „Цар Асен I“. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на старата столица. Отворен за движение е Прохода на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Затворен за товарни автомобили над 10 тона е път-551 Дебелец - Средни колиби - Елена. Обходният  маршрут е през Дебелец - В. Търново - Лясковски кантон - Миндя - Елена и обратно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nЛуиза ТРАНЧЕВА", "date": "2018.09.12", "title": "Велико Търново: Ограничено е движението по път с, Стефан - с. Стамболово - с. Обединение от км 16 до км 26 заради ремонтни дейности"}
{"url": "http://www.focus-news.net/news/2018/09/12/2565932/new-europe-zhan-klod-yunker-postavya-migratsiyata-pod-svetlinata-na-prozhektorite-predi-poslednata-si-rech-za-sastoyanieto-na-sayuza.html", "text": "При подготовката на годишната си реч за Състоянието на Съюза на 12 септември председателят на Европейската комисия Жан-Клод Юнкер направи предварителен преглед на това, което той планира да покрие в реч, която неофициално ще даде сигнал за началото на политическия сезон 2018-19, пише  базираното в Брюксел електронно издание New Europe . \r\nТазгодишната реч за Състоянието на Съюза ще бъде последната за Юнкер, след което идват европейските избори през май и се очаква той да се съсредоточи върху редица нови мерки, които изпълнителното тяло на ЕС се очаква да представи през следващите седмици. Европейският комисар по въпросите на миграцията Димитрис Аврамопулос наскоро намекна, че Комисията ще се фокусира върху главните тревоги на гласоподавателите, тъй като гражданите на ЕС все повече се обръщат към алтернативни и крайнодясни партии, коментира изданието. \r\n\"Национализмът никога не е решил, а само е създал проблеми\", заяви Юнкер. \"Тези, които се оттеглят в своите национални черупки, могат да приемат, че външните лица са отговорни и могат да бъдат обвинявани за всичките им проблеми. Те не могат да преодолеят предизвикателствата, защото изобщо нямат никакъв надзор \", добави той. \"Вярвам, че разумът на ЕС ще надделее, а тези, които искат да осигурят мир и просперитет, ще се противопоставят на популистите в предстоящата европейска предизборна кампания\". \r\nСпоред Юнкер въпросите за миграцията, сигурността и цифровизацията могат да бъдат решени само чрез сътрудничество в Европа, тъй като това е единственият начин страните-членки най-накрая да наложат собствените си национални интереси. \r\nСлед почти четири години в длъжност Юнкер заяви, че вярва, че поддръжниците на мира и просперитета ще се противопоставят решително на популистите на предстоящите европейски избори. \r\nПревод и редакция:", "date": "2018.09.12", "title": "New Europe: Жан-Клод Юнкер поставя миграцията под светлината на прожекторите преди последната си реч за Състоянието на Съюза"}
{"url": "http://www.focus-news.net/news/2018/09/12/2565939/plovdiv-preminavaneto-po-patya-yugovo-laki-shte-se-osashtestvyava-v-edna-lenta-poradi-propadane-na-chast-ot-patnoto-platno.html", "text": "Интензивно е движението по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“, предаде репортер на  Радио „Фокус“ - Пловдив . Пътните настилки са сухи. Видимостта е добра. Трафикът е натоварен и на входно-изходните пътни артерии.  \r\nЗатворен за движение до 14 септември е входът към кв. „Горни Воден“ по пътя Пловдив - Асеновград. Причината е изпълнението на строително-монтажни дейности на кръговото кръстовище на пътя в района на км 23. Движението на всички моторни превозни средства се пренасочва към алтернативни пътища. До 30 септември преминаването по пътя Югово - Лъки ще се осъществява в една лента поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив - Асеновград от изхода на града до Асеновград ще се извършва двупосочно в едното платно поради ремонтни дейности. \r\nМария РУСЕВА", "date": "2018.09.12", "title": "Пловдив: Преминаването по пътя Югово - Лъки ще се осъществява в една лента поради пропадане на част от пътното платно"}
{"url": "http://www.focus-news.net/news/2018/09/12/2565944/dobrich-dvizhenieto-po-patya-vladimirovo-dobrich-tryabva-da-se-osashtestvyava-s-povisheno-vnimanie-zaradi-remont-na-asfaltova-nastilka.html", "text": "Движението по пътя Владимирово - Добрич трябва да се осъществява с повишено внимание заради ремонт на асфалтова настилка, което ще продължи до средата на месеца, предаде кореспондентът на  Радио „Фокус” – Варна . Ремонтни дейности на асфалтовата настилка се извършват по част от пътната отсечка Одринци - Ведрина, срокът за приключване на дейностите е 15 септември. До края на този месец продължава ремонтът на част от Околовръстния път на Добрич. Движението по част от път II-71 Добрич - Силистра се осъществява също с повишено внимание поради ремонтни дейности на асфалтовата настилка в два участъка. Срокът за приключване на ремонта по пътя за Варна е 30 ноември, а на отсечката Добрич – Силистра – 22 септември. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. В Добрич времето е облачно, възможни са превалявания от дъжд, тихо е, температурата е 16 градуса.  \r\nЖулиета НИКОЛОВА", "date": "2018.09.12", "title": "Добрич: Движението по пътя Владимирово - Добрич трябва да се осъществява с повишено внимание заради ремонт на асфалтова настилка"}
{"url": "http://www.focus-news.net/news/2018/09/12/2565942/smolyan-ofitsialno-shte-bade-otkrit-pluven-baseyn-smolyan-sled-zadalzhitelnata-garantsionna-tehnicheska-profilaktika.html", "text": "Срокът на задължителната гаранционна техническа профилактика на Плувен басейн – Смолян се удължава до 11 септември 2018 г., съобщиха от пресцентъра на  Община Смолян . Басейнът ще работи на 12 септември от 14.00 часа.", "date": "2018.09.12", "title": "Смолян: Официално ще бъде открит Плувен басейн – Смолян след задължителната гаранционна техническа профилактика"}
{"url": "http://www.focus-news.net/news/2018/09/12/2565946/pregled-na-osnovnite-temi-v-dobrudzhanskiya-pechat.html", "text": "„Камелия Кондова е предложена за удостояване с Националната литературна награда „Дора Габе“, съобщава на първа страница вестник  „Нова добруджанска трибуна“ . Комисията за номиниране на носителя на престижната награда на свое заседание в началото на седмицата е одобрила кандидатурата на поетесата, родена в Добрич. За носител на отличието за принос в изследването и популяризирането на творчеството на Дора Габе е предложен Драгни Драгнев. Община град Добрич събира заявления за настаняване в общински жилища, съобщава изданието. На 30 септември изтича срокът за подаване на заявленията. Общината разполага с общо 1331 жилища, от тях 35 са резервни. Желанието на администрацията е да бъде актуализиран списъкът на чакащите да бъдат настанени в общински жилища. Към момента те са над 700. Всекидневникът помества интервю с Росица Попова, изпълнителен директор на Местната инициативна група „Балчик – Генерал Тошево“. Акцентите в разговора са най-важните стъпки, които предстоят на този етап, програми, по които работи МИГ в района, мерки, които ще бъдат отворени. Не е избран почетен гражданин на Добрич за 2018 година, съобщава на първа страница другият регионален вестник  „Добруджанска трибуна“ . Единствената номинация е била за писателя Георги Казанджиев. Тя обаче не е получила нужната подкрепа. Комисията, разглеждала номинацията, е заседавала два пъти. За втора поредна година не се избира Почетен гражданин на Добрич. Всички удостоени с това звание се вписват в Почетната книга на града. 600 ръжени хляба са дарени на диабетно болни в Добричка област, съобщава всекидневникът. Дарението е в рамките на кампания, която се провежда всяка година и е под мотото „Хляб на мира“. Вчера в сградата на ОС на БЧК се е състояла символична церемония по връчване на дарението, което е по инициатива на Националната асоциация на зърнопроизводителите. В международния проект „Хляб на мира“ участват 12 страни от Източна Европа, а тази година национален домакин на инициативата е била Асоциациацията на българските зърнопроизводители – Генерал Тошево. „Голф туризмът утвърждава България като целогодишна дестинация“, това е заявил в Балчик  зам.-министърът на туризма Любен Кънчев по време на награждаването на победителите в голф турнир. Министерство на туризма е официален партньор на събитието. Голф турнирът е единствен по рода си с участието на професионалисти на възраст над 50 години.", "date": "2018.09.12", "title": "Преглед на основните теми в добруджанския печат"}
{"url": "http://www.focus-news.net/news/2018/09/12/2565945/sliven-planirani-strelbi-shte-se-provezhdat-na-ognevi-kompleks-batmish.html", "text": "По информация на Военно формирование 22 220, във връзка с разпределението и реда за използване на учебните полигони и стрелбищата за подготовка на военните формирования и организациите извън въоръжените сили, планирани стрелби на Огневи комплекс „Батмиш\" край Сливен ще се провеждат и през септември. Това съобщиха от пресцентъра на  Община Сливен . Стрелбите са предвидени от 08.00 до 17.00 часа на следните дати: 12, 20, 26, 27 и 28 септември, по информация от инж. Снежана Кънева - началник на отдел „Сигурност и управление при кризи\" към Община Сливен. \r\nЗа да не се допускат инциденти, живущите в този район трябва да се съобразяват с предупредителните табели и да не навлизат в забранителните зони, съобщи още инж. Кънева и напомни на собствениците на ферми, че трябва да предприемат и адекватни мерки за защита на животните си. \r\n\"В интерес на общата сигурност е да предприемем мерките безпрекословно по възможностите си. Препоръчително е и не е излишно да споделим информацията, която сме чули с близки, съседи. Да насърчаваме бдителността си по отношение потенциална заплаха или риск\", посочиха още от Общината.", "date": "2018.09.12", "title": "Сливен: Планирани стрелби ще се провеждат на Огневи комплекс „Батмиш\""}
{"url": "http://www.focus-news.net/news/2018/09/12/2565943/stara-zagora-kmetat-zhivko-todorov-shte-se-sreshtne-s-medalistite-ot-matematicheski-olimpiadi-provedeni-tova-lyato.html", "text": "В 10.00 часа днес кметът на Стара Загора Живко Тодоров ще се срещне с осем старозагорски ученици, които спечелиха общо 9 медала от международни олимпиади по математика, проведени това лято в Сингапур (6 – 9 юли 2018), Сеул (13 – 17 юли 2018), Банкок – IJMO (27 – 31 юли 2018) и Хонг Конг (31 август- 3 септември 2018). Това съобщиха от пресцентъра на  Община Стара Загора . \r\nПетокласникът от Природо-математическата гимназия „Гео Милев“ Александър Данчев завоюва златен медал на проведената в Банкок младежка олимпиада по математика – International Junior Math Olympiad - IJMO (27 – 31 юли 2018). Златен медал от Hong Kong International Mathematical Olympiad – HKIMO, донесе и шестокласникът от същата гимназия Любен Карбанов.  Сребро от олимпиадата, която се проведе в Хонг Конг (31 август- 3 септември 2018) спечели и Пламен Желев, 6 клас в ПМГ „Гео Милев“, а Атанас Вълчев, 6 клас в ПМГ „Гео Милев“, се окичи с бронзовия медал. Александър Данчев е бронзов медалист и от олимпиадата в Сеул. \r\nНай-малкият старозагорски математик, второкласникът Йоан Михайлов от СУ „Максим Горки“, е със сребърен медал от Singapore International Math Olympiad Challenge (SIMOC). \r\nОт Сеул, където се проведе World Mathematics Invitational, със сребърен медал се завърна и седмокласникът от Природо-математическата гимназия „Гео Милев“ Мирослав Минчев. Бронзови медалисти от математическото състезание са и осмокласникът Теодор Танков, който вече ще учи в Американския колеж – София, Максим Танков, 3 клас, НУ „Димитър Благоев“ и Александър Данчев, 5 клас, ПМГ „Гео Милев“. \r\nВ срещата, която ще се проведе в общинската зала 203, ще участва и техният наставник и координатор на българското участие в математически състезания Любомир Любенов.", "date": "2018.09.12", "title": "Стара Загора: Кметът Живко Тодоров ще се срещне с медалистите от математически олимпиади, проведени това лято"}
{"url": "http://www.focus-news.net/news/2018/09/12/2565948/gabrovo-remont-na-patni-saorazheniya-zatrudnyava-dvizhenieto-v-uchastak-ot-patya-mezhdu-sevlievo-i-selo-draganovtsi.html", "text": "Ремонт на пътни съоръжения затруднява движението в участък от пътя между Севлиево и село Драгановци. Трафикът е пренасочен в едната лента в отсечката от км 7+331 до км се 13+138. Дейностите трябва да приключат до края на октомври, съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са сухи, в усойните места – частично мокри. Движението е натоварено. Времето е предимно ясно и слънчево, без мъгли и намален видимост. Нормално проходим е проходът Шипка, нека водачите карат внимателно. Там остава в сила забраната за ТИР-ове над 12 тона. Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при км 10+080, а причината е стеснен участък при мост над река Крапец. Районът е сигнализиран с пътен знак В15. Обходният маршрут за МПС над 3.30 м по път III-401 Граница Ловеч – Кормянско – Малък Вършец при км 46+800 по общински път до III-403 в село Малък Вършец. Срокът за приключване на ремонта е 31 декември. \r\nЛуиза ТРАНЧЕВА", "date": "2018.09.12", "title": "Габрово: Ремонт на пътни съоръжения затруднява движението в участък от пътя между Севлиево и село Драгановци"}
{"url": "http://www.focus-news.net/news/2018/09/12/2565947/kyustendil-dvizhenieto-se-osashtestvyava-v-ednata-lenta-po-glaven-pat-e-79-v-tunel-dupnitsa-zaradi-remontni-deynosti.html", "text": "Движението се осъществява в едната лента по главен път Е-79 в тунел „Дупница” заради ремонтни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за двете тръби на тунела. Извършват се ремонтни дейности по отстраняване на повреди на електрическото оборудване. Последователно в посока София – Благоевград и в посока Благоевград – София се затваря дясната лента, а движението се извършва в лявата лента. Участъкът е сигнализиран с пътни знаци. Временната организация е за датите 12, 18 и 19 септември, за времето от 9.00 часа до 16.00 часа. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври. Продължава ремонтът на асфалтовата настилка по пътя Бобов дол – Бабино, движението при километър 27 се осъществява в една лента. Участъкът е сигнализиран с пътни знаци. Дейностите ще продължат до 12 септември.  Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 14 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.12", "title": "Кюстендил: Движението се осъществява в едната лента по главен път Е-79 в тунел „Дупница” заради ремонтни дейности"}
{"url": "http://www.focus-news.net/news/2018/09/12/2565950/vratsa-aparat-za-elektrokardiograma-za-okolo-3-000-leva-e-otkradnat-ot-speshniya-tsentar-v-grad-kozloduy.html", "text": "Апарат за електрокардиограма за около 3 000 лева е откраднат от спешния център в град Козлодуй. Това съобщиха от  ОДМВР - Враца . Кражбата е извършена на 11 септември т. г. В 16.50 часа същия ден в дежурната част на РУ - Козлодуй е получен сигнал от служител на ФСМП - Козлодуй, която е заявила, че за времето от 11.50 часа до 16.00 часа в същия ден от шоковата зала на спешния център в Козлодуй, неизвестен извършител е извършило кражба на апарат за електрокардиограма. По данни на тъжителката стойността на откраднатия апарат е около 3 000 лева. По случая в РУ - Козлодуй е образувано дежурен прокурор.", "date": "2018.09.12", "title": "Враца: Апарат за електрокардиограма за около 3 000 лева е откраднат от спешния център в град Козлодуй"}
{"url": "http://www.focus-news.net/news/2018/09/12/2565952/pregled-na-osnovnite-temi-v-starozagorskiya-pechat.html", "text": "„Разфасоват стари автомобили насред старозагорско село“ е челото на вестник  „Старозагорски новини” . Няколко десетки аварирали и спрени от движение леки автомобили са стоварени насред старозагорското село Братя Кунчеви и чакат реда си да бъдат разкомплектовани и евентуално продадени за скрап, установи репортерската ни проверка.  \r\nСпоред кмета на Братя Кунчеви Георги Георгиев автоморгата действала от поне 2 години, тя била притежание на съселянина му Иван Христов. Част от колите и купетата са нахвърляни на самата улица, друга е складирана в двора, който уж бил собственост на потребителната кооперация от съседното село Дълбоки. Навсякъде се валят потрошени лайстни, калници и стъкла. Селският управник не знаел дали има издадено разрешително от РИОСВ - Стара Загора, за тази дейност, нямал информация и за фирмата. \"Има си проверяващи органи, аз не съм човекът, който може да търси отговорност\", обясни Георгиев. Появилият се Иван Христов отрече да има регистрирана фирма, по думите му местните дори трябвало да му благодарят, защото не чакал на социални помощи, а работел. \"Изкупувам спрени от движение автомобили от Стара Загора, докарвам ги тук на собствена сметка и с двете си ръце ги разкомплектовам. Едната площадка ми е под наем. Никой не ми е казвал, че трябват някакви разрешителни. Правя го от 5-6 месеца, никой не ме търсил или питал. Разглобените части съм складирал в собствения си двор. Старите ламарини продавам за скрап, напоследък цената на желязото се вдигна и сега е 16 ст./кг, свалените части давам на приятели, не ги продавам...\", заяви той, но не можа за обясни защо част от колите са с табелите си. Христов дори не е чувал, че съществува Закон за управление на отпадъците, по силата на който работата на автоморгите е на разрешителен режим, а селото, в което живеят над 750 души и което се намира на десетина километра от Стара Загора, никога не е било обект на екопроверка. По данни на служители в администрацията по уличките му имало от години \"паркирани\" поне 7 спрени от движение автомобили, без да се броят тези, които се разфасоват в моргата. Сред тях е и истински ветеран от марката УАЗ, на който са натоварени останки от рибарска лодка.  \r\n„Държавата се ангажира със стабилизирането на ТЕЦ „Марица изток 2“ е следващо заглавие в старозагорския ежедневник. Със заповед на министъра на енергетиката Теменужка Петкова е сформирана работна група, която да анализира финансово-икономическото състояние на ТЕЦ \"Марица изток 2\" ЕАД. Експерти от Министерството на енергетиката, енергийните дружества и Агенцията за устойчиво енергийно развитие следва да разработят конкретни предложения за стабилизиране на дружеството, съобщиха от пресцентъра на енергийното министерство.  \r\nСлед влизането в сила на европейската схема за търговия с парникови газове за периода 2013 - 2017 г. ТЕЦ \"Марица изток 2\" е извършил разходи за въглеродни емисии на стойност над 570 млн. лв. Значителното увеличение на разходите за закупуване на емисии през последните месеци е сериозно предизвикателство пред ТЕЦ \"Марица изток 2\" ЕАД и \"Български енергиен холдинг\" ЕАД, уточняват от МЕ. След като в края на месец август т.г. цената на въглеродните емисии мина психологическата граница от 20 евро на тон, на 12 септември цената скочи на над 25 евро на тон с тенденции за ежедневно покачване. При създалата се ситуация единствената възможност е държавата да помогне на собственото си дружество, което от десетилетия заедно с \"Мини Марица-изток\" ЕАД и останалите централи от комплекс \"Марица изток\" осигуряват енергийната сигурност и независимост на България. Медията ни припомня, че галопиращите цени на въглеродните емисии са част от сценария на ЕК за затваряне на въглищните централи у нас и останалите страни на ЕС. Другата част, която се реализира миналата година, беше свързана с приемането на нови, неизпълними еконорми от въглищните ТЕЦ-ове, за покриването на които са необходими огромни инвестиции, ако централите не получат дерогации. От няколко месеца енергийните специалисти прогнозираха за \"предстоящото предизвикателство\" с цените на въглеродните емисии, но в нито една прогноза не ставаше дума, че това ще се случи сега. От сформирана работна група се очаква до края на месец септември да представи комплекс от мерки, насочени към бъдещото устойчиво функциониране на дружеството, уточняват от МЕ.  \r\n„Кметът Живко Тодоров по време на бизнес форум: Гледаме години напред за развитието на Стара Загора“ , пише още вестникът. Бизнес форум събра вчера представители на частния сектор, местната администрация и неправителствени организации в Стара Загора. На него бяха обсъдени бъдещите възможности за икономиката на Стара Загора и региона. Дискусията, организирана от вестник \"Капитал\", събра на едно място кметът на града Живко Тодоров, членът на борда на директорите на Индустриална зона \"Загоре\" и председател на КРИБ - Стара Загора, Стефан Шоселов, Мартин Дановски - председател на УС на Фонда на фондовете, Иван Цанков - изп. директор на \"ЕЙ И ЕС България\", и др. Участниците разискваха конкретните възможности и конкурентни предимства, които Стара Загора и регионът имат пред останалите центрове. Основно място в дискусията бе отделено на новообособената Индустриална зона \"Загоре\". По този повод кметът Живко Тодоров и Стефан Шоселов разкриха, че вече се водят напреднали преговори с петима инвеститори. Градоначалникът посочи, че икономиката на един град е моторът, който го движи напред. \"Затова за нас е важно да поддържаме добър диалог с бизнеса, да имаме инвестиции, да диверсифицираме икономиката на Стара Загора\", заяви Тодоров. Кметът бе категоричен, че предвид новите екологични изисквания на Европейската комисия и надвисналата опасност над един от структуроопределящите отрасли в региона - енергетиката, трябва да бъдат поставени основите на ново, високотехнологично производство. \"Това трябва да стане днес и сега, за да има шанс Стара Загора да запази своята икономическа тежест\", подчерта Живко Тодоров. Стефан Шоселов изрично уточни, че в стартиралите разговори с чуждестранни инвеститори се поставяло изискването те да създават принадена стойност с бизнеса си в Старозагорско. Кметът допълни, че за успешния старт на икономическата зона се полагат сериозни усилия. В началото на следващата година предстои Общински съвет Стара Загора да приеме ПУП на индустриалната зона и да стартира процесът по разпределение на терените върху първоначално учредените 115 декара. По думите на Шоселов това е само първата стъпка от процеса по изпълване със съдържание на икономическата зона и при заявен интерес тя може да бъде разширена с още 110 декара. \"Изградихме добър модел за управлението на Зона \"Загоре\". В него не влизат политически лица, а специалисти, които с опита си могат да помогнат\", заключи Живко Тодоров. В рамките на дискусията бяха обсъдени и свързани с икономическото развитие на региона въпроси като качеството на работната ръка и възможностите за децентрализация на общините, което да даде по-голям властови и икономически ресурс на кметовете. Кметът на Стара Загора информира, че вече са водени разговори на най-високо ниво с директорите на професионалните гимназии, за да бъде съобразена учебната програма с нуждите на пазара. В тази връзка бе изтъкнато, че по показател работна заплата Стара Загора се нарежда на второ място след столицата. Участниците в дискусията обаче се обединиха около мнението, че това по никакъв начин не бива да успокоява гражданите и затова е нужно с енергични стъпки да бъде заключен кръгът по осигуряване на подготвени кадри за бизнеса и предоставянето на по-високи възнаграждения от него. В присъствието на Мартин Дановски - председател на УС на Фонда на фондовете, Живко Тодоров съобщи още, че Община Стара Загора ще търси финансиране от фонда за реконструкция на т. нар. Руски пазар в града. Вече имало и готов проект и инвестицията ще се връща във времето в общината. Не на последно място участниците в бизнес форума настояха за провеждането на регионална политика, която наистина да бъде насочена към регионите. В този контекст Живко Тодоров даде пример, че сега младите специалисти се насочват към София или в чужбина. \"Трябва да се направи конкретна стратегия, законодателство, което позволява творчество. Да се води по-целенасочена регионална политика, която да спре процеса на изтегляне на хора\", подчерта старозагорският градоначалник. Огнян Георгиев, модератор на дискусията и редактор в \"Капитал\", поздрави ръководството на Община Стара Загора за усилената политика за развитие на икономиката на града, която води. Акцентирано бе на ниските нива на местни данъци и такси в Стара Загора, които неминуемо ще привлекат вниманието на инвеститорите. В рамките на втория панел от форума участие взеха още и изпълнителният директор на АРИР - Стара Загора, д-р Румяна Грозева, Надя Данкинова от Фонда за устойчиви градове, Петко Петков - основател на \"Заралаб\", и др. \"Ние ще се постараем в Индустриална зона \"Загоре\" да има добри фирми, които да дават добавена стойност, да предоставят високо възнаграждение и да съобразяват производството си с екологичните изисквания\", подчерта в края на срещата Стефан Шоселов.", "date": "2018.09.12", "title": "Преглед на основните теми в старозагорския печат"}
{"url": "http://www.focus-news.net/news/2018/09/12/2565949/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И през трите пункта на българо-гръцката граница няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.09.12", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/12/2565951/el-pais-na-denya-na-kataluniya-separatistite-se-obyaviha-za-svoboda-i-nezavisimost.html", "text": "Във вторник Каталуния отпразнува своята „Диада“, или Национален ден, след година на значителни събития, в която се проведе и референдум за независимост, неуспешно едностранно обявяване на независимост и повече от седем месеца директно управление от Мадрид, пише  електронното издание на вестник El Pais . \r\n Малко след 17:00 местно време сигнална ракета извести началото на „марша на независимостта“ по Диагоналния булевард в Барселона. Следвайки заръките на организаторите, множеството остана тихо до подадения сигнал, когато произведе „звукова вълна“, която трябваше да демонстрира „силата на народа“ да събори стената, която стои пред независимостта, отбелязва изданието. \r\nДвижението за независимост обеща да превърне „Диада“, провеждана на всеки 11-и септември, в почит за лидерите на усилията за постигане на независимост от Испания. Някои от тези лидери, включително бившия каталунски лидер Карлес Пучдемон и няколко функционери от неговото правителство избягаха от страната, за да избегнат арест за организиране на метеж. Други пък са в следствения арест от края на октомври миналата година и техните привърженици ги описват като „политически затворници“, коментира „Ел Паис“. \r\nЮнионистките партии, отбелязва още вестникът, се оплакаха, че надсловът, избран за тазгодишния марш – “Fem la República Catalana” (Създаваме Каталунската Република), оставя половината от населението на областта извън него. „Днес ние искаме да огласим мнението на милиони каталунци, които няма да излязат по улиците в този ден, които не се чувстват част от действията на това правителство“, заяви Инес Аримандас, регионален лидер на „Суидаданос“, която се обявява за запазване на статуквото. „Искаме от тях да не забравят милионите каталунци, които заслужават също толкова уважение, колкото тези, които излязоха на марша и които са също толкова демократични. Подчертаваме, че социалната хармония е по-добра от социалния разрив. \r\nРегионалният премиер Ким Тора, радикален сепаратист, посочен от Пучдемон и заел поста на 2 юни, след края на седеммесечното директно управление от Мадрид, във вторник направи исторически паралел между миналото и настоящето на Каталуния. В своята реч, Тора призова всички каталунци „да се съпротивляват и борят“ срещу „несправедливостите, страха, затвора и изгнаничеството“. \r\n„Каталунската национална асамблея“, която е за независимост и беше организатор на манифестацията, обяви, че за нея са се регистрирали 460 хиляди души, а в Барселона са дошли 1500 автобуса с поддръжници на идеята. Освен това във връзка със събитието са продадени 270 хиляди тениски. Цялото регионално правителство участва в демонстрацията. \r\nПревод и редакция:", "date": "2018.09.12", "title": "El Pais: На Деня на Каталуния сепаратистите се обявиха за „свобода“ и „независимост“"}
{"url": "http://www.focus-news.net/news/2018/09/12/2565953/shumen-zabraneno-e-preminavaneto-na-avtomobili-nad-10-tona-po-patya-radko-dimitrievo-drumevo.html", "text": "Интензивен е трафикът в централната градска част в Шумен, на входно-изходните пътни артерии, както и в посока индустриалната зона на града, предаде репортер на  Радио „Фокус“ - Шумен . Интензивен е трафикът по републиканските пътища в посока Русе и Бургас, както и по автомагистрала „Хемус“. Стационарна камера за контрол на скоростта е разположена в близост до бензиностанцията в района на 7-ми км., на главен път – София- Варна, край Шумен. Сред натоварените и рискови участъци по трасето са кръговото кръстовище на 7-ми км и кръстовището за кв. \"Макак\". Върбишки проход е затворен. По пътя Радко Димитриево - Друмево е в сила забраната за движение на товарни автомобили над 10 тона, а обходът е Шумен - Овчарово - Друмево. Времето е облачно, ветровито. Видимостта е нормална. \r\nИвелина ИВАНОВА", "date": "2018.09.12", "title": "Шумен: Забранено е преминаването на автомобили над 10 тона по пътя Радко Димитриево - Друмево"}
{"url": "http://www.focus-news.net/news/2018/09/12/2565940/politicoeu-predsedatelyat-na-enp-podkrepya-nakazatelnite-merki-sreshtu-ungariya.html", "text": "Председателят на Европейската народна партия (ЕНП) Манфред Вебер заяви късно във вторник, че ще гласува в полза на предложението за възбуждане на наказателна процедура срещу Унгария заради постоянно нарушаване на ключови европейски ценности, но ще остави свободен избор на останалите членове на дясноцентристкия блок, пише  европейската редакция на Politico . \r\n„Ще гласувам в полза на член 7“, посочи Вебер след среща с членове на ЕНП, включително Орбан. Той визира процедура, която може да доведе до отнемане на правото на глас на Будапеща в Съвета на ЕС. „Мисля, че говорихме достатъчно“. \r\nВ сряда членовете на Европейския парламент ще гласуват по доклад, изготвен от нидерландския „зелен“ евродепутат Джудит Саргентини, в който се изразяват опасения за независимостта на правосъдието, академичната автономност, корупцията, свободата на изразяване и правата на мигрантите в Унгария, както и по други въпроси. \r\nАко докладът бъде подкрепен от две трети от евродепутатите, Съветът на ЕС ще трябва да определи дали „има конкретен риск за сериозно нарушение“ на ключовите европейски ценности от Унгария, обяснява Politico. \r\nПроцедурата по член 7 в крайна сметка може да доведе до отнемане на правото на глас на Будепеща в Съвета, отбелязва изданието. Но това, според Politico, е малко вероятно и ще изисква подкрепата на всички други страни-членки на ЕС. Но самото започване на процеса ще се отрази зле на международната репутация на Унгария, смята медията и посочва, че това би направило трудно за ЕНП да задържи партията на Орбан – „Фидес“, в своите редици. \r\nНа среща на членовете на ЕНП във вторник вечерта, Орбан защити политиките си, въпреки че бе критикуван яростно. \r\n„Всички бяха много емоционални“, заяви еврочиновник пред Politico. \r\nГунар Хьокмарк, член на ЕНП от Швеция, заяви: „Орбан имаше тежък час. Всички бяха критични. Той изглеждаше дезориентиран и малко агресивен“. \r\nПревод и редакция:", "date": "2018.09.12", "title": "Politico.eu: Председателят на ЕНП подкрепя наказателните мерки срещу Унгария"}
{"url": "http://www.focus-news.net/news/2018/09/12/2565955/smolyan-dvizhenieto-po-patya-pamporovo-stoykite-tryabva-da-se-osashtestvyava-s-povisheno-vnimanie-poradi-pochistvane-i-vazstanovyavane-na-oblitsovachni-okopi.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян и затова водачите трябва да шофират с повишено внимание и съобразена скорост. През нощта не са постъпвали сигнали за произшествия по пътищата в областта. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание съобразно създадената организация на движение поради опасност от паднали камъни и свлечени земни маси върху платното за движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.12", "title": "Смолян: Движението по пътя Пампорово – Стойките трябва да се осъществява с повишено внимание поради почистване и възстановяване на облицовъчни окопи"}
{"url": "http://www.focus-news.net/news/2018/09/12/2565956/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът акцентира върху предстоящия Празник на плодородието, който ще се проведе на 29 и 30 септември в Кюстендил. Празникът представя изобилието и плодородието на кюстендилския овощен край и се провежда ежегодно от 2008 година. Организира се от Община Кюстендил и Института по земеделие в града. Занаятчии от цялата страна и местни майстори ще представят своите изделия. В програмата на празника тази година са включени изложения на плодове и зеленчуци, арт ателиета и работилници за деца, карнавал на плодородието и много игри. На началната си страница вестникът информира за това, че е открита процедура за издаване на разрешително за водовземане на минерална вода за обект: Медико-балнеоложки комплекс „Свети Иван Рилски“ Кюстендил – Център за долекуване, продължително лечение и рехабилитация. Минералната вода ще бъде използвана за лечебни цели и отопление, съгласно тарифа за определяне размера на таксите за водовземане от минерална вода на територията на Община Кюстендил. При направената оценка е установено, че предвиденото водовземане няма да засегне други вече разрешени водовземания. На първата си страница изданието съобщава, че Община Кюстендил се включва в кампанията „Да изчистим България заедно!“. На 15 септември, от 10.00 часа ще се проведе кампанията. Мястото, определено за почистване в Кюстендил, е лесопарк „Хисарлъка“ и всеки, желаещ да се включи, ще получи чувал и ръкавица. Община Кюстендил призовава жителите на Кюстендил, които ще се включват в инициативата с почистване на около блоковите пространства или градинки, да оставят събрания боклук до най-близкия контейнер за битови отпадъци. \r\nВ рубриката „Репортери” изданието разказва за посещението на министъра на образованието и науката Красимир Вълчев в Кюстендил, както и за проведената работна среща по повод предстоящото откриване на новата учебна година. Вестникът цитира министър Вълчев, според когото най-важно е да се следи за правото на образование за всяко дете. Според вестника работната среща с министъра е преминала под формата на диалог с въпроси, отговори и изказвания. Министърът е посочил основните проблеми и задачи, сред които е справяне с ранното отпадане на децата от образователния процес. \r\nВ рубриката „Общество” се разказва за паметника на Никола Вапцаров в Бараково, поставен някога  близо до входа на книжно-мукавената фабрика. Според изданието тя отдавна не работи и теренът, както и все още останалите в нея някакви съоръжения вече са частна собственост, през която хора почти не минават и не се намира кой да сложи и едно цвете на паметника. По тази причина две читалища са поели инициативата паметникът на Никола Вапцаров да бъде преместен в центъра на село Бараково.", "date": "2018.09.12", "title": "Преглед на основните теми в кюстендилския печат"}
{"url": "http://www.focus-news.net/news/2018/09/12/2565954/pregled-na-osnovnite-temi-v-burgaskiya-pechat.html", "text": "„Бургас постави началото на ново технологично образование“ е водещата тема в днешния брой на вестник  „Черноморски фар“ . Учениците в новата компютърна гимназия ще имат възможност да изкарват някой лев докато се обучават. Това каза по време на откриването на най-модерната гимназия в Бургас премиерът Бойко Борисов, съобщава вестникът. „Прекратяват договорите на 6 плажа“ е друго заглавие от първата страница на ежедневника. Проверките на морските плажове продължават до края на септември, но отсега се знае, че от 1 октомври ще се стартира прекратяването на 6 договора за отдаване на концесия или под наем, пояснява статията. „Вандали потрошиха новата площадка в детска градина „Чайка“ е друго заглавие от страниците на „Черноморски фар“. Неизвестни към този момент лица разрушиха част от съоръженията на новия корпус на детска градина „Чайка“ в комплекс „Меден рудник“, допълва още вестникът. „Есенна офанзива за дърва в Бургас“ е друга тема в днешното издание. Търсенето на дърва за предстоящия зимен сезон все повече се засилва. „Офанзива тече както в Бургас, така и в селищата от по-малките общини в региона\", пише още вестникът.", "date": "2018.09.12", "title": "Преглед на основните теми в бургаския печат"}
{"url": "http://www.focus-news.net/news/2018/09/12/2565959/pazardzhik-okrazhniyat-sad-shte-gleda-delo-sreshtu-tri-zheni-za-ukrivane-na-danatsi.html", "text": "Окръжният съд ще гледа дело за умишлено укриване на данъци, съобщиха от пресцентъра на  Съда . Делото е образувано по обвинителен акт на Окръжната прокуратура срещу трима подсъдими. И трите подсъдими лица са жени. Първата е обвинена за това, че за периода 1 декември 2007 – 4 март 2008 г., работеща като продавач, е улеснила управителя на дружество и обвиняема по досъдебно производство да избегне установяването и плащането на данъчни задължения в особено големи размери - над 21 200 лв. Втората е обвинена за това, че за периода 5 март 2008 – 31 март 2009 г. като фактурист-касиер е улеснила друго лице, управител на дружество и обвиняема по досъдебно производство да избегне установяването и плащането на данъчни задължения в особено големи размери - над 67 700 лв. Третата е обвинена за това, че за периода 1 януари 2009 – 31 март 2009 г. като фактурист-касиер, умишлено е улеснила управител на дружество и обвиняема по досъдебно производство да избегне установяването и плащането на данъчни задължения в особено големи размери - над 15 000 лв.", "date": "2018.09.12", "title": "Пазарджик: Окръжният съд ще гледа дело срещу три жени за укриване на данъци"}
{"url": "http://www.focus-news.net/news/2018/09/12/2565958/pregled-na-osnovnite-temi-vav-velikotarnovskiya-pechat.html", "text": "„Търновец лежи в затвор в Абу Даби“, е заглавие от първа страница на областния всекидневник  „Янтра Днес” . Юрий Байрактаров, който изчезна през ноември м. г., се намира в затвор в Обединените арабски емирства, защото е обвинен, че иска да свали правителството на арабската държава. „Брат ми е осъден на пет години затвор, но срещу него продължават да се водят дела“, е съобщила за „Янтра Днес“ сестра му Евгения.  \r\n„Само четирима от джипитата в областта са под 45 години“, пише още вестникът. От 153-ма лични лекари във Великотърновска област само четирима са под 45 годишна възраст, сочи справка на РЗИ. Основно общопрактикуващите лекари са между 45-64 г., като има и четирима в надпенсионна възраст.  \r\n„Зеленчуците и плодовете поскъпват шоково“, е друга новина в броя.  \r\nВ изданието ще откриете и интервю с политолога проф. Тодор Галунов, който заявява „ГЕРБ и БСП имат общ интерес да запазят това парламентарно статукво“.  \r\n„11 гола, три дузпи и три червени картона на „Росица“ (Поликраище) – „Д. Оряховица“, е новина от спортните страници.  \r\n„Община Велико Търново изтъргува за 240 хил. лв. руините на Стамболовия хан“, е заглавие от другия областен ежедневник -  „Борба“ .   Хилендар Тодоров плаща на Община Велико Търново четвърт милион лева за руините на Стамболовия хан, е потвърдил специално за „Борба“ бизнесменът. В момента останките от сградата се обезопасяват и се скриват зад пана заради предстоящия национален празник.   \r\n„50 творци и много атракции в колоритния празник Нощ на Самоводската чаршия“, е друга тема от вестника. Четири дни ще продължи тази година колоритният празник Нощ на Самоводската чаршия, който се провежда заедно с Фестивал на занаятите. От 21 до 24 септември на прочутата търновска улица ще има работилници, майстори и демонстрации на различни занаяти.  \r\n„85-годишна от Арбанаси остави 10 000 лв. под керемидите на къщата си за мними полицаи“, е новина от криминалната хроника на всекидневника.  \r\nНа първа страница на областния ежедневник ще намерите и статия, която разказва за 15-я национален риболовен турнир за деца до 14-годишна възраст за Купата на НЛРС  – СЛРБ, където първите места се спечелени от представители на Велико Търново.", "date": "2018.09.12", "title": "Преглед на основните теми във великотърновския печат"}
{"url": "http://www.focus-news.net/news/2018/09/12/2565961/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Във вторник Каталуния отпразнува своята „Диада“, или Национален ден, след година на значителни събития, в която се проведе и референдум за независимост, неуспешно едностранно обявяване на независимост и повече от седем месеца директно управление от Мадрид, пише  електронното издание на вестник El Pais . \r\n Малко след 17:00 местно време сигнална ракета извести началото на „марша на независимостта“ по Диагоналния булевард в Барселона. Следвайки заръките на организаторите, множеството остана тихо до подадения сигнал, когато произведе „звукова вълна“, която трябваше да демонстрира „силата на народа“ да събори стената, която стои пред независимостта, отбелязва изданието. \r\nДвижението за независимост обеща да превърне „Диада“, провеждана на всеки 11-и септември, в почит за лидерите на усилията за постигане на независимост от Испания. Някои от тези лидери, включително бившия каталунски лидер Карлес Пучдемон и няколко функционери от неговото правителство избягаха от страната, за да избегнат арест за организиране на метеж. Други пък са в следствения арест от края на октомври миналата година и техните привърженици ги описват като „политически затворници“, коментира „Ел Паис“. \r\nЮнионистките партии, отбелязва още вестникът, се оплакаха, че надсловът, избран за тазгодишния марш – “Fem la República Catalana” (Създаваме Каталунската Република), оставя половината от населението на областта извън него. „Днес ние искаме да огласим мнението на милиони каталунци, които няма да излязат по улиците в този ден, които не се чувстват част от действията на това правителство“, заяви Инес Аримандас, регионален лидер на „Суидаданос“, която се обявява за запазване на статуквото. „Искаме от тях да не забравят милионите каталунци, които заслужават също толкова уважение, колкото тези, които излязоха на марша и които са също толкова демократични. Подчертаваме, че социалната хармония е по-добра от социалния разрив. \r\nРегионалният премиер Ким Тора, радикален сепаратист, посочен от Пучдемон и заел поста на 2 юни, след края на седеммесечното директно управление от Мадрид, във вторник направи исторически паралел между миналото и настоящето на Каталуния. В своята реч, Тора призова всички каталунци „да се съпротивляват и борят“ срещу „несправедливостите, страха, затвора и изгнаничеството“. \r\n„Каталунската национална асамблея“, която е за независимост и беше организатор на манифестацията, обяви, че за нея са се регистрирали 460 хиляди души, а в Барселона са дошли 1500 автобуса с поддръжници на идеята. Освен това във връзка със събитието са продадени 270 хиляди тениски. Цялото регионално правителство участва в демонстрацията. \r\n***  Председателят на Европейската народна партия (ЕНП) Манфред Вебер заяви късно във вторник, че ще гласува в полза на предложението за възбуждане на наказателна процедура срещу Унгария заради постоянно нарушаване на ключови европейски ценности, но ще остави свободен избор на останалите членове на дясноцентристкия блок, пише  европейската редакция на Politico . \r\n„Ще гласувам в полза на член 7“, посочи Вебер след среща с членове на ЕНП, включително Орбан. Той визира процедура, която може да доведе до отнемане на правото на глас на Будапеща в Съвета на ЕС. „Мисля, че говорихме достатъчно“. \r\nВ сряда членовете на Европейския парламент ще гласуват по доклад, изготвен от нидерландския „зелен“ евродепутат Джудит Саргентини, в който се изразяват опасения за независимостта на правосъдието, академичната автономност, корупцията, свободата на изразяване и правата на мигрантите в Унгария, както и по други въпроси. \r\nАко докладът бъде подкрепен от две трети от евродепутатите, Съветът на ЕС ще трябва да определи дали „има конкретен риск за сериозно нарушение“ на ключовите европейски ценности от Унгария, обяснява Politico. \r\nПроцедурата по член 7 в крайна сметка може да доведе до отнемане на правото на глас на Будепеща в Съвета, отбелязва изданието. Но това, според Politico, е малко вероятно и ще изисква подкрепата на всички други страни-членки на ЕС. Но самото започване на процеса ще се отрази зле на международната репутация на Унгария, смята медията и посочва, че това би направило трудно за ЕНП да задържи партията на Орбан – „Фидес“, в своите редици. \r\nНа среща на членовете на ЕНП във вторник вечерта, Орбан защити политиките си, въпреки че бе критикуван яростно. \r\n„Всички бяха много емоционални“, заяви еврочиновник пред Politico. \r\nГунар Хьокмарк, член на ЕНП от Швеция, заяви: „Орбан имаше тежък час. Всички бяха критични. Той изглеждаше дезориентиран и малко агресивен“. \r\n*** При подготовката на годишната си реч за Състоянието на Съюза на 12 септември председателят на Европейската комисия Жан-Клод Юнкер направи предварителен преглед на това, което той планира да покрие в реч, която неофициално ще даде сигнал за началото на политическия сезон 2018-19, пише  базираното в Брюксел електронно издание New Europe . \r\nТазгодишната реч за Състоянието на Съюза ще бъде последната за Юнкер, след което идват европейските избори през май и се очаква той да се съсредоточи върху редица нови мерки, които изпълнителното тяло на ЕС се очаква да представи през следващите седмици. Европейският комисар по въпросите на миграцията Димитрис Аврамопулос наскоро намекна, че Комисията ще се фокусира върху главните тревоги на гласоподавателите, тъй като гражданите на ЕС все повече се обръщат към алтернативни и крайнодясни партии, коментира изданието. \r\n\"Национализмът никога не е решил, а само е създал проблеми\", заяви Юнкер. \"Тези, които се оттеглят в своите национални черупки, могат да приемат, че външните лица са отговорни и могат да бъдат обвинявани за всичките им проблеми. Те не могат да преодолеят предизвикателствата, защото изобщо нямат никакъв надзор \", добави той. \"Вярвам, че разумът на ЕС ще надделее, а тези, които искат да осигурят мир и просперитет, ще се противопоставят на популистите в предстоящата европейска предизборна кампания\". \r\nСпоред Юнкер въпросите за миграцията, сигурността и цифровизацията могат да бъдат решени само чрез сътрудничество в Европа, тъй като това е единственият начин страните-членки най-накрая да наложат собствените си национални интереси. \r\nСлед почти четири години в длъжност Юнкер заяви, че вярва, че поддръжниците на мира и просперитета ще се противопоставят решително на популистите на предстоящите европейски избори. \r\n*** Великобритания е изпратила писма до 27-те страни-членки на ЕС за споразумения в транспортната сфера при липса на споразумение за Брекзит, пише британският вестник  The Guardian . \r\nДоминик Рааб беше критикуван от Мишел Барние, след като главният преговарящ на ЕС откри, че британското правителство е написало писма до останалите 27 държави-членки, за да поиска странични преговори по транспорта в случай на липса на споразумение. \r\nПисмата предлагат страните-членки да се подготвят да се ангажират в едностранни споразумения с британското правителство в областта на въздухоплаването и превоза на товари, за да могат да продължат ключовите търговски потоци в случай, че Обединеното кралство и ЕС не постигнат споразумение за напускане на Съюза до 29 март 2019 г. \r\nТранспортният министър на Великобритания  Крис Грейлинг е наредил писмата да бъдат изпратени, въпреки че преди по-малко от две седмици най-високопоставеният търговски представител на Европейската комисия Виолета Булк заяви, че без сделка тази есен няма да има други споразумения за защита на британската икономика. \r\nБарние също предупреди, че е повторил това послание пред Рааб, като е казал на министъра за Брекзит: \"Ако няма сделка, няма доверие\".", "date": "2018.09.12", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/09/12/2565962/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите са около 12 – 13 градуса. Времето е ясно, тихо и слънчево. Единствено във високата част на връх Ботев има мъгла, духа вятър и температурата е 5 градуса. Лифтовите съоръжения работят според графиците си. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.12", "title": "ПСС: Добри са условията за туризъм в планините"}
{"url": "http://www.focus-news.net/news/2018/09/12/2565960/kyustendil-parad-na-protivopozharni-avtomobili-shte-se-provede-v-grada-po-povod-sedmitsata-na-pozharnata-bezopasnost.html", "text": "Парад на противопожарни автомобили ще се проведе в града по повод Седмицата на пожарната безопасност. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Парадът ще започне от 10.00 часа от сградата на Районна служба „Пожарна безопасност и защита на населението” – Кюстендил. Наличната техника ще премине по съгласуван маршрут от сградата на Районна служба „Пожарна безопасност и защита на населението” по улиците „Цар Освободител”, „Хаджи Димитър”, „Раковска”, Македония”, „Петър Ников”, „Гороцветна” и „Демокрация”. На площад „Велбъжд” ще бъдат демонстрирани занятия за гасене на пожари. През тази седмица ще се провеждат редица инициативи с цел популяризиране дейността на органите на пожарна безопасност и защита на населението, както и мерките за недопускане на пожари. \r\nВенцеслав ИЛЧЕВ", "date": "2018.09.12", "title": "Кюстендил: Парад на противопожарни автомобили ще се проведе в града по повод Седмицата на пожарната безопасност"}
{"url": "http://www.focus-news.net/news/2018/09/12/2565963/pregled-na-osnovnite-temi-v-shumenskiya-pechat.html", "text": "„Децата ни казват: Пазете ни на пътя!“, е водещото заглавие във вестник  „Шуменска заря“ . Ако вчера колата ви е била спряна от дете със светлоотразителна жилетка, полицейска стоп палка и фуражка, да знаете – получили сте най-ценния съвет за пътна безопасност. „Пазете ни“ беше призивът, който малчуганите от лятната полицейска занималня, отправиха към водачите. \r\n„Рекорден брой изследвали се за хепатит В и С в град Шумен в рамките на кампанията „Скъсай с хепатита!”, е друг акцент от първа страница. Над 320 души се изследваха безплатно за хепатит В и С по време на втората акция в рамките на кампанията „Скъсай с хепатита!“, която се проведе на 10 септември  в Шумен.  \r\n„Министърът на регионалното развитие и благоустройството в оставка Николай Нанков: ВиК – Шумен не е във фалит”, е акцент от стр. 2 в броя. „Категорично дружеството не е във фалит! Категорично!“, отговори на парламентарен въпрос министърът на регионалното развитие и благоустройството в оставка Николай Нанков. Питането беше отправено от народния представител Иван Иванов, разтревожен от констатациите в одитния доклад за 2017 г. за ВиК – Шумен. В документа е записано, че дружеството е декапитализирано. Пасивите му са с 4 млн. лв. повече от активите.  \r\n„Училището в „Дивдядово“ ще празнува 170-ия си юбилей обновено“, информира ежедневникът. През тази година Девето основно „Панайот Волов“ ще отбележи 170 години от обявяването си за първото взаимно новобългарско училище в шуменския квартал „Дивдядово“. В навечерието на новата учебна година, училищната сграда бе обновена и ремонтирана. С 33 000 лв. от бюджета на община Шумен са подменени тротоарните плочки в двора на училището. \r\n„Новата учебна година започва без сътресения, обяви заместник-кметът по образование и култура на община Шумен Найден Косев“, съобщава всекидневникът. Новата учебна година в община Шумен ще започне без сътресения – обяви на пресконференция вчера заместник-кметът по образование и култура Найден Косев. През тази есен училищния праг в 18-те общински училища ще прекрачат 8 427 ученици, разпределени в 371 паралелки.", "date": "2018.09.12", "title": "Преглед на основните теми в шуменския печат"}
{"url": "http://www.focus-news.net/news/2018/09/12/2565957/plovdiv-s-demonstrativni-zanyatiya-za-gasene-na-pozhari-v-grada-prodalzhavat-sabitiyata-posveteni-na-sedmitsata-na-pozharnata-bezopasnost.html", "text": "В града продължават събитията, посветени на Седмицата на пожарната безопасност, предаде репортер на  Радио „Фокус“ - Пловдив . Днес ще се проведат демонстративни занятия за гасене на пожари пред гражданите в парка пред СУ „Димитър Талев” на ул. „Кузман Шапкарев”. Занятията ще започнат от 10.30 часа. От 10.00 до 11.00 часа ще се проведе демонстрация на пожарна техника и възможностите на противопожарната служба за действия при ликвидиране на различни по характер произшествия. Демонстрациите ще се проведат в ДГ „Космонавт”. Ще има също провеждане на учебна евакуация от детската градина, както и провеждане на демонстративно занятие пред гражданите в ДГ „Чайка”.  \r\nУтре ще се проведат изложение на пожарна и спасителна техника пред обществеността, както и обучение на граждани за действие при извънредни ситуации, спасителни дейности с оказване на първа помощ на пострадали. Инициативите се организират в двора на Първа районна служба „Пожарна безопасност и защита на населението“ на ул. „Преслав“ в Пловдив. На този ден ще се проведат и демонстрации на пожарогасителната и аварийно-спасителната техника на въоръжение в службата в двора на пожарните служби в Карлово и Асеновград за времето от 10.00 до 13.00 часа. \r\nМария РУСЕВА", "date": "2018.09.12", "title": "Пловдив: С демонстративни занятия за гасене на пожари в града продължават събитията, посветени на Седмицата на пожарната безопасност"}
{"url": "http://www.focus-news.net/news/2018/09/12/2565967/shumen-27-godishna-zhena-e-namerila-i-predala-v-politsiyata-izgubeno-portmone-s-600-lv-v-nego.html", "text": "27-годишна жена от Шумен е намерила мъжки портфейл със сумата от 607 лева и лична карта и го е предала в полицията. Това съобщиха от  ОДМВР - Шумен . В следобедните часове в понеделник Айсел Ахмед била на разходка в града с едногодишния си син. Докато бутала детската количка в централната част на града жената забелязала паднало на земята портмоне. Вдигнала го и след като видяла, че има голяма парична сума и лична карта веднага отишла с детето в полицейското управление в Шумен, за да го предаде.  \r\n\"Нито за един момент не ми е минавала мисълта да не предам парите в полицията. Преди да изляза в майчинство работих, и заплатата ми беше по-малко от парите, които намерих. Веднага си представих как щях да се почувствам, ако си загубя цялата заплата. Представяте ли си ако това са единствените пари на някое семейство\", обясни младата жена. Личната карта в портфейла била на 40-годишен мъж с адрес в село Висока поляна. Собственикът е издирен с помощта на кварталния полицай. В следобедните часове вчера той дойде в РУ - Шумен, за да си ги получи. От години д-р Левент Османов работил като ортопед в Турция. Връщал се често в родното си село при своите близки. В понеделник следобед бил в Шумен, и обменил парична сума, част от която решил да дари на две деца, пострадали след инцидента в Хитрино.  \r\n\"Разбрах, че съм си загубил портфейла когато се прибрах у дома. Странното е, че имах някакво усещане, че ако съм го загубил в Шумен, ще се намери. Знам, че има много съвестни хора. Много се зарадвах, когато ми се обадиха по телефона и ми съобщиха, че млада жена е намерила и предала портфейла в полицията. С близките ми бяхме тръгнали на път, и се върнах да го получа. Радвам се, че има доблестни хора. Ще се срещна с жената, която е намерила и предала вещите ми, за да ѝ благодаря лично\", обясни д-р Левент Османов.", "date": "2018.09.12", "title": "Шумен: 27-годишна жена е намерила и предала в полицията изгубено портмоне с 600 лв. в него"}
{"url": "http://www.focus-news.net/news/2018/09/12/2565965/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.12", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/09/12/2565964/dragomir-stoynev-bsp-glasuvaneto-na-ostavkite-na-ministrite-vse-oshte-ne-e-vneseno-tova-oznachava-li-che-ima-nyakakvo-kolebanie.html", "text": "Все още няма внесен акт на Министерски съвет за оставките на тримата министри. Това означава ли, че има някакво колебание. Това попита зам.-председателят на ПГ на БСП Драгомир Стойнев, предаде репортер на  Агенция „Фокус“ . „В дневния ред не присъстват промените в състава на Министерски съвет. Съвсем нормално е днес да започнем работа с една от най-важните точки“, обяви той. „Колко Коалиционни съвети трябва да се проведат, за да стане ясно дали ще има промени в Министерски съвет или не“, коментира Стойнев. „Няма да избягате от дебата, защото ние сме готови за него“, се обърна той към депутатите от ГЕРБ. „Нека тези промени да бъдат добавени, за да не гласуваме всеки ден промяна в дневния ред“, призова Драгомир Стойнев. \r\nБиляна ИВАНОВА", "date": "2018.09.12", "title": "Драгомир Стойнев, БСП: Гласуването на оставките на министрите все още не е внесено - това означава ли, че има някакво колебание"}
{"url": "http://www.focus-news.net/news/2018/09/12/2565966/sasho-doynov-aktyor-sds-beshe-olitsetvorenie-na-svobodata-vav-vremeto-sled-1989-godina.html", "text": "СДС беше олицетворение на свободата във времето след 1989 година. Това каза в предаването „Вече 30 години- времето е наше“ на Радио „Фокус“ актьорът Сашо Дойнов. По думите му двигателна сила при процесите тогава е стремежът към свобода, подобна на тази в останалите европейски страни. „Ходихме по митинги, всеки правеше каквото може за СДС. Надявахме се и ние да постигнем онази свобода, за която само бяхме чували, че има в Европа. Изумявахме се как може да живеят така свободно и искахме същото и за нас. Тази идея беше въплътена в Съюза на демократичните сили“, обясни той. Дойнов коментира още, че днес доверието в СДС отново може да бъде възвърнато, ако на ръководните постове застанат честни хора. „Ако има честни хора и те се запазят такива, всички десни формации постепенно биха могли да се обединят около СДС. Изключително важна роля тук ще има и лидерът. През последните години Съюзът нямаше силни лидери, но всичко това може да се промени“, обясни той.", "date": "2018.09.12", "title": "Сашо Дойнов, актьор: СДС беше олицетворение на свободата във времето след 1989 година"}
{"url": "http://www.focus-news.net/news/2018/09/12/2565969/kyustendil-izticha-srokat-za-podavane-na-dokumenti-za-uchastie-v-konkursa-za-upravitel-na-obshtinskata-bolnitsa-v-dupnitsa.html", "text": "Изтича срокът за подаване на документи за участие в конкурса за управител на общинската болница в Дупница. Това каза пред  Радио „Фокус” – Кюстендил  Емил Гущеров, председател на Общински съвет – Дупница. Крайният срок за подаване на необходимите документи е 12 септември. Кандидатите трябва да притежават образователно-квалификационна степен „магистър“ по медицина, квалификация по здравен мениджмънт, да имат най-малко пет години трудов стаж като лекар. Необходимо е те да представят и програма за развитието и дейността на лечебното заведение за тригодишен период.  \r\nКонкурсът ще се проведе на три етапа. Началото е на 14 септември в Община Дупница. Това е поредния опит за избор на управител на общинската болница – МБАЛ „Св. Иван Рилски” в Дупница, след като предишните се провалиха поради липса на кандидати или ниски оценки на кандидатите, а последният одобрен от комисията не беше одобрен от Общинския съвет. \r\nВенцеслав ИЛЧЕВ", "date": "2018.09.12", "title": "Кюстендил: Изтича срокът за подаване на документи за участие в конкурса за управител на общинската болница в Дупница"}
{"url": "http://www.focus-news.net/news/2018/09/12/2565970/ombudsmanat-maya-manolova-organizira-priemni-v-desette-obshtini-na-oblast-vratsa.html", "text": "Днес, 12 септември 2018 г., националният омбудсман Мая Манолова и експерти от институцията ще приемат граждани на място във всички общини /Борован, Бяла Слатина, Враца, Козлодуй, Криводол, Мездра, Мизия, Оряхово, Роман и Хайредин/ в област Враца. Тов съобщиха от  пресцентъра на омбудсмана . В 10.00 часа Мая Манолова ще открие приемната в Областна администрация Враца. Брифингът за журналисти ще се проведе в областната управа от 11.15 часа. По-късно омбудсманът отново ще се срещне с ръководството и служителите на МБАЛ „Христо Ботев“, за да ги информира в детайли за разговора й с министъра на здравеопазването Кирил Ананиев миналия петък, 7.09.2018 г. Седмица по-рано тя бе във Враца във връзка с жалба, подписана от 294 служители, които я сезираха за тежкото финансово състояние на болницата и неизплатените с месеци трудови възнаграждения. От 14.00 часа общественият защитник ще открие приемната в Община Козлодуй, а в останалите общини от областта гражданите ще бъдат посрещнати от екипа на Манолова.  \r\nПриемните ще се проведат както следва: \r\nОБЩИНА БОРОВАН \r\nНачален час – 10.00 \r\nМясто:  Общинска администрация - кабинет на кмета \r\n/ул. „Иван Вазов“ № 1/ \r\nОБЩИНА БЯЛА СЛАТИНА \r\nНачален час – 10.00\t\t\t \r\nМясто:  Общинска администрация  - зала на Общинския съвет, 1 етаж  \r\n/ул. „Климент Охридски“ № 68/ \r\nОБЩИНА ВРАЦА \r\nНачален час – 10.00\t\t \r\nМясто: Областна администрация Враца - заседателна зала на 1 етаж  \r\n/бул. „Демокрация“ № 1/. \r\nОБЩИНА КОЗЛОДУЙ \r\nНачален час – 14.00 \r\nМясто: Народно читалище „Храм паметник Христо Ботев - 1879“  \r\n/ул. „Христо Ботев“/ \r\nОБЩИНА КРИВОДОЛ \r\nНачален час – 10.00\t\t \r\nМясто: Общинска администрация  - заседателна зала на 1 етаж \r\n/ул. „Освобождение“ № 13/ \r\nОБЩИНА МЕЗДРА \r\nНачален час – 10.00 \r\nМясто – Общинска администрация  - Ритуална зала, 1 етаж \r\n/ул. „Христо Ботев“ № 27/ \r\nОБЩИНА МИЗИЯ \r\nНачален час – 14.00\t\t \r\nМясто: Общинска администрация - зала на 1 етаж \r\n/ул. „Георги Димитров“ № 25-27/ \r\nОБЩИНА ОРЯХОВО  \r\nНачален час – 14.00\t\t\t\t \r\nМясто: Общинска администрация -  зала „Марин Върбанов“ \r\n/ул. „Андрей Чапразов“ № 15/ \r\nОБЩИНА РОМАН \r\nНачален час – 10.00 \r\nМясто:  Дневен център за възрастни хора \r\n/бул. „Христо Ботев“ № 1А, автогара/ \r\nОБЩИНА ХАЙРЕДИН \r\nНачален час – 14.00\t \r\nМясто: Заседателна зала на Общинския съвет, ет. 3 \r\n/пл. „Героите“ № 1, бивша сграда на АПК/", "date": "2018.09.12", "title": "Омбудсманът Мая Манолова организира приемни в десетте общини на област Враца"}
{"url": "http://www.focus-news.net/news/2018/09/12/2565976/protothema-gartsiya-znameto-na-es-zameneno-sas-slantseto-ot-vergina-na-solunskoto-kmetstvo.html", "text": "Служителите в солунската община са били изненадани да открият, че знамето на Европейския съюз, едно от трите на главния вход на кметството, е заменено от знаме, изобразяващо Слънцето от Вергина, древногръцки символ, използван много векове и станал символ на Македония, пише  електронното издание на вестник Protothema . \r\nНа пилоните пред кметството в Солун има три знамена – гръцкото, на общината и на ЕС, което е било свалено и заменено с флага с въпросния символ. \r\nВестникът отбелязва, че извършителите все още не са идентифицирани от властите и припомня, че подобни инциденти са се случвали и в миналото. \r\nПревод и редакция:", "date": "2018.09.12", "title": "Protothema (Гърция): Знамето на ЕС заменено със Слънцето от Вергина на солунското кметство"}
{"url": "http://www.focus-news.net/news/2018/09/12/2565971/tass-vladimir-putin-se-izkaza-protiv-protektsionizma-sanktsiite-i-politicheskoto-pristrastie-v-svetovnata-targoviya.html", "text": "Руският президент Владимир Путин се изказа против протекционизма, санкциите и политическото пристрастие в световната търговия, в рамките на речта си на пленарното заседание на Източния икономически форум (ИИФ), който се провежда във Владивосток, предава  ТАСС . \r\n„Светът и глобалната икономика днес все по-често се сблъскват с нови форми на протекционзъм и с различен вид бариери, които в последно време се изостриха рязко и растат безконтролно. Базовите принципи на търговията, конкуренцията, икономическата взаимноизгодност  девалвират и, за съжаление, се рушат и стават заложници на идеологически подходи и краткосрочни политически цели“, констатира руският държавен глава. \r\n„Гледаме на това, като на сериозно предизвикателство пред цялата световна икономика и особено за динамичното развитие на Азиатскотихоокеанския регион и неговото лидерство“, подчерта Путин. Той е убеден: „Че нашият регион може и в бъдеще да постига високи темпове на ръст и да остане ключов участник в световната икономика. Той трябва да запази духа на икономическа свобода и да бъде пространство на делова инициатива, без санкции, забрани и политически пристрастия“. \r\nРуският лидер отбеляза, че, „включвайки чуждестранни партньори в съвместните проекти в Далечния Изток, Русия действа на основата на прагматизма, рационалното мислене и взаимната изгода и иска честна конкуренция на инвеститорите да нарасне и те да имат възможност да реализират своите проекти в Далечния Изток на Русия, да побеждават най-добрите делови предложения, които ще донесат голяма печалба, което е и основната цел на всеки бизнес“. \r\nТой напомни, че в този регион „вече работят компании от Казахстан, Индия, Виетнам, Австралия, Нова Зеландия и много други страни – много различни по своите интереси, традиции, култура, политическо устройство, международни задължения и приоритети“. „За всички – искам да подчертая това, именно за всички предприемачи – ние създаваме равни условия за успешна и ефективна работа“, увери президентът на Русия. \r\nПревод и редакция:", "date": "2018.09.12", "title": "ТАСС: Владимир Путин се изказа против протекционизма, санкциите и политическото пристрастие в световната търговия"}
{"url": "http://www.focus-news.net/news/2018/09/12/2565973/veliko-tarnovo-kmetat-daniel-panov-i-predsedatelyat-na-srabskiya-parlament-maya-goykovich-shte-posetyat-tsarkvata-sv-chetirideset-machenitsi.html", "text": "В 11.15 ч. днес кметът на Велико Търново Даниел Панов и председателят на Народното събрание на Сърбия Мая Гойкович ще посетят църквата \"Свети Четиридесет мъченици\". Това съобщиха от пресцентъра на  Община Велико Търново . Предвиден е и брифинг за медии.", "date": "2018.09.12", "title": "Велико Търново: Кметът Даниел Панов и председателят на сръбския парламент Мая Гойкович ще посетят църквата \"Св. Четиридесет мъченици\""}
{"url": "http://www.focus-news.net/news/2018/09/12/2565975/burgas-6-godishno-dete-e-blasnato-ot-lek-avtomobil-v-aytos.html", "text": "6-годишно дете е блъснато от лек автомобил в Айтос. Това съобщиха от  ОДМВР - Бургас . Инцидентът е станал на 11 септември т.г. около 14.40 часа на кръстовището на айтоските улици \"Места\" и \"Георги Кондолов\". Поради движение с несъобразена скорост при преминаване в участък на пътя, край който има деца, водачът на лекия автомобил с инициали Т.В. (85-годишен от Айтос) блъска детето – пешеходец (на 6 години от Айтос), което получава натъртвания в областта на дясната колянна става. Момченцето е прегледано и освободено за домашно лечение, без опасност за живота.", "date": "2018.09.12", "title": "Бургас: 6-годишно дете е блъснато от лек автомобил в Айтос"}
{"url": "http://www.focus-news.net/news/2018/09/12/2565972/vesela-lecheva-bsp-vseki-den-izbuhvat-minite-na-tova-upravlenie-iskame-da-smenim-modela-koyto-dokara-balgariya-v-chelnite-klasatsii-po-koruptsiya-i-na-posledni-mesta-po-dohodi.html", "text": "Десет години един човек управлява страната между две карета карти и един мач. Всеки ден избухват мините на това управление. Лакърдиите му омръзнаха на хората. Няма как да принизиш и профанизираш разговора за бъдещето на страната. Това заяви пред БТВ зам.-председателят на ПГ на „БСП за България” Весела Лечева, помолена да коментира думите на Бойко Борисов, че от БСП са били на СПА в Банско по време на обсъждането на „Визия за България”, съобщиха от пресцентъра на  НС на БСП . „Спекулациите на ГЕРБ са начин и стил на управление.  Те се опитват да профанизират и неглижират всяко положително действие. Затова и парламентът е на критичното ниво на доверие”, коментира тя. Според нея всички в страната са наясно, че трябва да има промяна на модела на управлението. „Тези училища и тротоари, които Борисов открива, са построени с парите на всички български граждани. Хората заслужават по-добро качество на живот и възнаграждение за труда си”, подчерта Лечева. \r\n„Управляващите претендираха за един много прецизен антикорупционен орган и законодателство. Ние имахме притеснения, че той няма да свърши своята работа, тъй като е положен на грешна основа. Ще видим, дали ще заработят тези механизмите, които да защитават финансовите ресурси и механизмите на тяхното разходване”, отговори Лечева на въпрос, дали бизнесмени финансират работата на политическите партии. Според нея БСП е била винаги открита- как се финансира нейната дейност. Тя обърна внимание, че контролиращата администрация на разходването на обществения ресурс се раздува все повече и повече, а резултат няма, като припомни, че през август сме били свидетели на пътни инциденти, резултат от лошо изградена инфраструктура, но за която е платена огромна сума пари. „Ние искаме да сменим модела, който докара България в челните класации по корупция и на последни места по доходи”, добави зам.-председателят на ПГ на „БСП за България”. \r\nВесела Лечева каза, че ПГ на „БСП за България” ще гласува против назначението на новите министри, защото нищо от това, което до този момент се е предлагало като политика няма да се промени. „Няма заявки за промяна на политиката нито в Министерството на регионалното развитие, но най-вече в Министерството на вътрешните работи”, посочи още тя. Лечева поясни на водещия, че КС вече се е произнесъл, че оставки на министри не се гласуват.", "date": "2018.09.12", "title": "Весела Лечева, БСП: Всеки ден избухват мините на това управление, искаме да сменим модела, който докара България в челните класации по корупция и на последни места по доходи"}
{"url": "http://www.focus-news.net/news/2018/09/12/2565977/pg-na-gerb-pozdravi-balgarskite-evrei-po-povod-praznika-rosh-hashana.html", "text": "От името на ПГ на ГЕРБ най-сърдечно поздравявам всички български евреи за празника Рош Хашана, който е честването на настъпването на 5779 година по еврейския календар. Това каза зам.-председателят на ПГ на ГЕРБ Красимир Велчев в декларация от името на групата, предаде репортер на  Агенция „Фокус“ . „Много са драматичните моменти в историята ни, когато българи и евреи рамо до рамо са бранели българското знаме“, обяви той. „Когато сме единни и непримирими срещу злото и езика и омразата, тогава сме силни и непобедими“, посочи Красимир Велчев. „Само заедно можем да направим общия ни дом България по-добро място за живеене“, заяви той. „Желаем на българските евреи здраве, мир и благоденствие. Нека новата година бъде записана като успешна и добра в книгата на живота“, каза още депутатът от ГЕРБ. \r\nБиляна ИВАНОВА", "date": "2018.09.12", "title": "ПГ на ГЕРБ поздрави българските евреи по повод празника Рош Хашана"}
{"url": "http://www.focus-news.net/news/2018/09/12/2565968/predsedatelyat-na-ns-tsveta-karayancheva-ostavkite-na-trimata-ministri-shte-se-glasuvat-utre.html", "text": "Утре като втора точка в дневния ред ще присъства гласуването на оставките на тримата министри. Това каза председателят на парламента Цвета Караянчева в отговор на призива на БСП в дневния ред да се включи гласуването на оставките на министрите Нанков, Радев и Московски, предаде репортер на  Агенция „Фокус“ . „Все още нямаме внесен акт от Министерски съвет за гласуване на оставките“, посочи тя. „Ако го бях включила предварително щяхте да питате защо го включвам без да има нищо внесено“, коментира Цвета Караянчева към депутатите от БСП. \r\nБиляна ИВАНОВА", "date": "2018.09.12", "title": "Председателят на НС Цвета Караянчева: Оставките на тримата министри ще се гласуват утре"}
{"url": "http://www.focus-news.net/news/2018/09/12/2565980/burgas-32-godishen-mazh-e-otkradnal-25-000-leva-ot-apartament-v-slanchev-bryag.html", "text": "32-годишен мъж е откраднал 25 000 лева от апартамент в Слънчев бряг. Това съобщиха от  ОДМВР - Бургас . Служители от Районно управление – Несебър са установили извършителя на кражбата на мобилен телефон, златни накити с тегло около 20 грама и сумата от 25 000 лева в различна валута (евро, щатски долари, левове и британски паунди), собственост на 26-годишна жена от София. Кражбата е осъществена за времето от 13.00 часа до 13.45 часа на 7 септември т.г. от обитавания от нея апартамент в Слънчев бряг, в който е проникнато, чрез използване на подбран или подправен ключ. Извършителят е криминално проявения и осъждан 32-годишен мъж с инициали, който действал в различна степен на съучастие с криминално проявената жена с инициали Г.Т. (42-годишна от София). Г.Т. направила пълни самопризнания за извършената кражба, като описала механизма на извършеното престъпление. Допълнително е установено, че 42-годишната софиянка направила дубликат на ключа за апартамента, като е извела обитателите му извън него, докато Л.Й. проникнал в помещението и извършил кражбата. Работата по случая продължава.", "date": "2018.09.12", "title": "Бургас: 32-годишен мъж е откраднал 25 000 лева от апартамент в Слънчев бряг"}
{"url": "http://www.focus-news.net/news/2018/09/12/2565981/vecher-makedoniya-hashim-tachi-e-na-rabotno-poseshtenie-v-makedoniya.html", "text": "Президентът на Косово Хашим Тачи е на работно посещение в Македония, пише електронното издание на  македонския вестник „Вечер“ . \r\nВ хода на визитата, както информират от пресслужбата на македонското правителство, Тачи ще има среща с премиера Зоран Заев. \r\nПърво ще се проведе среща очи в очи между косовския президент и Заев, а след това ще има и двустранна среща на делегациите на правителствата на Македония и Косово, съобщават от Скопие, а след края на преговорите ще има и изказвания пред медиите. \r\nПревод и редакция:", "date": "2018.09.12", "title": "„Вечер“ (Македония): Хашим Тачи е на работно посещение в Македония"}
{"url": "http://www.focus-news.net/news/2018/09/12/2565983/sofiya-blizo-9-000-artikula-obkov-za-damski-chanti-ot-izvestni-marki-sa-zadarzhani-ot-sluzhiteli-ot-mitnitsa-aerogara-sofiya.html", "text": "8 892 броя артикули - обков за дамски чанти, носещи известни марки, задържаха митнически служители от Митница \"Аерогара София\". Това съобщиха от пресцентъра на  Агенция „Митници“ . Пратката, която съдържала токи, катарами, халки, каишки, ципове, закопчалки и плъзгачи за ципове, е задържана на 28 август 2018 г. на основание Регламент 608/2013, т.е. поради съмнения, че артикулите нарушават права на търговски марки. Обковът, обозначен с марките LOUIS VUITTON, GUCCI и FENDI, който пристига от Хонконг, вероятно е трябвало да бъдат пришит на към чанти. Няма данни дали това е трябвало да се случи в България или в друга държава членка на ЕС. За задържането са уведомени притежателите на съответните марки. \r\nВносът на части от артикули, съдържащи защитени визуални елементи и/или надписи, е начин да се минимизира риска от внос на завършени фалшиви продукти. При тази схема продуктът се изработва и „сглобява\" максимално близо до пазара, но който ще се реализира, коментират експерти и допълват, че това е похват при модните стоки, като „имитиращите\" елементи могат да бъдат поставени на модели, които нямат нищо общо с оригиналите. \r\nВ същото време, при друг случай, на 6 септември 2018 г. митническите инспектори от Митница \"Аерогара София\" са задържали текстилни изделия (дамски блузи, рокли и жилетки) от марките Louis Vuitton, Gucci, за които също има съмнение, че са фалшиви. На основание същия Регламент 608/2013, за задържаните стоки с произход Китай, са уведомени правопритежателите на марките. Общото количество задържани текстилни изделия е около 40 броя.", "date": "2018.09.12", "title": "София: Близо 9 000 артикула обков за дамски чанти от известни марки са задържани от служители от Митница „Аерогара София“"}
{"url": "http://www.focus-news.net/news/2018/09/12/2565984/liderat-na-bsp-sofiya-kaloyan-pargov-se-sreshtna-sas-zamestnik-predsedatelya-na-sotsialisticheskata-partiya-na-sarbiya-novitsa-tonchev.html", "text": "Лидерът на столичните социалисти и член на ИБ на БСП Калоян Паргов се срещна със заместник-председателя на Социалистическата партия на Сърбия Новица Тончев. Това съобщиха от пресцентъра на  БСП - София . Срещата се проведе в Градския съвет на БСП – София. Двамата обсъдиха задълбочаването на отношенията и развитието на сътрудничеството между двете партии на централно и местно ниво. Те коментираха и възможността за партньорство и обмяна на добри практики в местното самоуправление. По време на срещата Калоян Паргов и Новица Тончев разговаряха и за европейската перспектива на Сърбия и подкрепата на България и БСП за нея.", "date": "2018.09.12", "title": "Лидерът на БСП – София Калоян Паргов се срещна със заместник-председателя на Социалистическата партия на Сърбия Новица Тончев"}
{"url": "http://www.focus-news.net/news/2018/09/12/2565978/sliven-natovareno-e-dvizhenieto-v-oblastta.html", "text": "Натоварено е движението в Сливенска област, съобщиха от  Областно пътно управление - Сливен . \r\nЗатворени за тежкотоварни автомобили над 10 тона целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. На пътя Котел – Градец се извършва укрепване на откоса. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г. \r\nВ град Сливен трафикът е интензивен.", "date": "2018.09.12", "title": "Сливен: Натоварено е движението в областта"}
{"url": "http://www.focus-news.net/news/2018/09/12/2565979/varna-dvizhenieto-po-pat-iii-207-dobrotich-kaloyan-ot-km-8988-do-km-15620-se-osashtestvyava-s-povisheno-vnimanie-poradi-remontni-deynosti.html", "text": "Сухи са пътните настилки по републиканската пътна мрежа на територията на Варненска област, предаде репортер на  Радио „Фокус“ – Варна . Времето е с разкъсана облачност, видимостта е добра. В областта трафикът е сравнително спокоен по основните направления за София, Добрич и Бургас.  \r\nДвижението в участък от пътя Кранево – Варна е ограничено за моторни превозни средства над 10 тона при км 83. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.09.12", "title": "Варна: Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности"}
{"url": "http://www.focus-news.net/news/2018/09/12/2565974/d-r-aleksandra-miteva-babh-prodalzhavat-ezhesedmichnite-klinichni-pregledi-v-svinevadnite-obekti-opredeleni-sa-regionite-v-stranata-koito-popadat-v-predpaznata-zona.html", "text": "Продължават ежеседмичните клинични прегледи в свиневъдните обекти, определени са регионите в страната, които попадат в предпазната зона. Това каза в сутрешния блок „Добро утро, България“ на  Радио „Фокус“  д-р Александра Митева – началник отдел „Хуманно отношение към животните\" към БАБХ по отношение на разпространението на вируса „Африканска чума“ у нас. „Предприетите мерки на Българската агенция по безопасност на храните са съобразно европейското законодателство“, потвърди Митева. Тя обясни, че според закона, животните трябва да се отглеждат в регистрирани животновъдни обекти, като собствениците са длъжни да осигурят тяхната идентификация и ветеринарно-медицинско обслужване. „Предвидени са и глоби за неизпълнение на тези задължения, вариращи от 1000 до 2000 лева“, уточни Митева. „В личните стопанства тези обекти трябва да бъдат оградени, да се ограничи изцяло достъпа на прасетата до други, най-вече диви животни. Те трябва да бъдат отглеждани затворени и да се спазват подходящи биохигиенни мерки, като използването на ботуши при влизане в обора, най-обикновена малка дезинфекционна вана трябва да се постави във входа на обекта“, препоръча д-р Александра Митева. Тя добави, че от изключително значение е забраната за използването на кухненски отпадъци за хранене на свине. Тя каза още, че по граничните контролно-пропускателни пунктове има изградени дезинфекционни площадки, като пренасянето на свинско месо или храни, съдържащи свинско месо, ще бъдат конфискувани.", "date": "2018.09.12", "title": "Д-р Александра Митева, БАБХ: Продължават ежеседмичните клинични прегледи в свиневъдните обекти, определени са регионите в страната, които попадат в предпазната зона"}
{"url": "http://www.focus-news.net/news/2018/09/12/2565982/pg-na-dps-osadi-porugavaneto-na-myusyulmanski-grobishta-v-dobrich.html", "text": "Остро осъждаме поругаването на мюсюлмански гробища в Добрич. Това каза депутатът от ПГ на ДПС Хасан Адемов в декларация от името на групата, предаде репортер на  Агенция „Фокус“ . „Този акт е ярко доказателство за криза на демокрацията и държавността“, обяви той. „Управляващите мълчаха и когато бяха блъскани и влачени възрастни хора на границата. Когато се приемаха решения за промяна на имената, когато се сипеха заплахи, че ще ни стъпчат“, посочи Хасан Адемов. „Те не просто мълчат, а дадоха власт именно на тези сили, без да си дават сметка“, заяви депутатът от ДПС. „Мълчанието не е просто плод на къса памет и недалновидност, а е не държавническо“, допълни той. „Призоваваме компетентните органи незабавно да предприемат всички действия за разкриване на извършителите“, обяви Хасан Адемов. „Когато говорим за извършители, става въпрос за провокатори“, коментира той.  „Фокус“ припомня:  На 11 септември стана ясно, че мъж от турски произход е потрошил мюсюлманските надгробни плочи в частта на турските гробища в Добрич. Случаят, станал навръх Деня на Съединението на Княжество България с Източна Румелия, стана причина Главното мюфтийство да излезе с декларация, в която осъжда ислямофобията и призова държавните институции да предприемат адекватни и незабавни действия по задържането и наказването на извършителите на вандалския акт. Обвиненият за престъплението мъж е психично болен и случаят не е свързан с противопоставяне между религиите. Извършителят на вандалския акт е настанен в лечебно заведение. \r\nБиляна ИВАНОВА", "date": "2018.09.12", "title": "ПГ на ДПС осъди поругаването на мюсюлмански гробища в Добрич"}
{"url": "http://www.focus-news.net/news/2018/09/12/2565989/stara-zagora-rayonen-sad-kazanlak-nalozhi-1-godina-i-4-mesetsa-zatvor-s-3-godishen-izpitatelen-srok-na-17-godishno-momiche-udushilo-novorodeno-si-dete.html", "text": "Районен съд - Казанлък наложи 1 година и 4 месеца затвор с 3-годишен изпитателен срок на 17-годишно момиче, удушило новородено си дете. Това съобщиха от пресцентъра на  Апелативна прокуратура - Пловдив . Районна прокуратура - Казанлък внесе в съда обвинителен акт спрямо непълнолетно момиче (на 17 г.), на което е повдигнато обвинение, че на 1 март 2018 г. в землището на село С., община Казанлък, като непълнолетна, но разбирайки свойството и значението на извършеното и можейки да ръководи постъпките си, като рождена майка, умишлено е убила новородения си син, веднага след раждането му чрез удушаване. \r\nНа първото съдебно заседание подсъдимата призна изцяло вината си и поиска да се възползва от законовата възможност за провеждане на съкратено съдебно следствие, при което определеното наказание се намалява с една трета. \r\nНа 10 септември 2018 г. Районен съд - Казанлък призна подсъдимата за виновна и определи наказание от 1 година и 4 месеца „Лишаване от свобода“ условно с изпитателен срок от 3 години. \r\nПрисъдата подлежи на обжалване и протестиране пред Окръжен съд - Стара Загора.", "date": "2018.09.12", "title": "Стара Загора: Районен съд - Казанлък наложи 1 година и 4 месеца затвор с 3-годишен изпитателен срок на 17-годишно момиче, удушило новородено си дете"}
{"url": "http://www.focus-news.net/news/2018/09/12/2565990/yambol-predstoi-udalzhavane-sroka-na-proekta-za-ranno-detsko-razvitie-v-obshtnosten-tsentar-yambol.html", "text": "Предстои удължаване срока на Проект BG05М9ОР001-2.004-0035 „Предоставяне на услуги за ранно детско развитие в Общностен център - Ямбол“ по схема BG05M9OP001-2.004 „Услуги за ранно детско развитие“. Това съобщиха от пресцентъра на  Община Ямбол . В тази връзка между Управляващия орган по Оперативна програма „Развитие на човешките ресурси“ 2014-2020, Схема BG05M9OP001-2.004 „Услуги за ранно детско развитие“ и Община Ямбол предстои да бъде подписано допълнително споразумение. С него ще се уреди удължаване продължителността на административните договори и допълнителното финансиране.  \r\nПроект BG05М9ОР001-2.004-0035 „Предоставяне на услуги за ранно детско развитие в Общностен център - Ямбол“ стартира през месец юли 2016 г., когато с Община Ямбол беше подписан Административен договор за предоставяне на безвъзмездна финансова помощ по Оперативна програма „Развитие на човешките ресурси“ 2014-2020, със срок за изпълнение на проекта до 31 декември 2018 г. \r\nОт 24.07.2016 г. до настоящия момент в сградата на Общностен център – Ямбол, с административен адрес: град Ямбол, ж.к. „Бенковски“ 400, екип от специалисти предоставят интегрирани услуги – социални, образователни и здравни, чиято цел е подкрепа за деца до 7-годишна възраст, техните родители, както и бъдещи родители, по отношение на ранното детско развитие и повишаване на тяхната компетентност. Пряката работа на специалистите в Общностен център - Ямбол е насочена към обогатяване знанията, уменията и компетентностите на родителите, относно етапите в  детското развитие (физическо, психическо, социално, образователно) и как да прилагат усвоеното.  Услугите, предоставящи се в Общностен център – Ямбол са насочени към общности с различен етнически произход и социален статус.", "date": "2018.09.12", "title": "Ямбол: Предстои удължаване срока на проекта за ранно детско развитие в Общностен център - Ямбол"}
{"url": "http://www.focus-news.net/news/2018/09/12/2565985/rumen-hristov-sds-neobhodimo-e-natsionalno-obedinenie-okolo-udvoyavaneto-na-bvp-i-byudzheta-vav-vsichki-sektori.html", "text": "Необходимо е национално обединение около удвояването на БВП и бюджета във всички сектори. Това каза в предаването  „Вече 30 години- времето е наше“  на  Радио „Фокус“  председателят на СДС Румен Христов. По думите му проблемите, изведени в проекта на БСП „Визия за България“ са правилни, но предложените решения са абсолютно популистки. „Всичко това, за което социалистите призовават във „Визия за България“-повече държава, повече фондове, разпределение на средства, 40 % от БВП, за да има за секторите, които получават обществена подкрепа- не би стоят този въпрос на дневен ред, ако ние развием икономиката си. За мен най-важното е да има растеж на икономиката. Въпросът не би стоял и, ако ние през следващите 10 години удвоим БВП на България. Тогава, заделяните в момента 40%, ще бъдат двойно повече, дори и да ги намалим, както ние от СДС предлагаме. Важно е всички да работим за удвояване на БВП- удвояване на бюджета за всички сектори, удвояване на доходите и по-висок жизнен стандарт“, обясни той. Румен Христов коментира още, че Съюзът на демократичните сили има потенциал да отговори на обществения глас за промяна, доказвайки се като чудесна алтернатива. „Важно е да се гласува доверие на Съюза, тъй като той беше алтернатива дори във времена, изключително трудно за страната ни“, каза още председателят.", "date": "2018.09.12", "title": "Румен Христов, СДС: Необходимо е национално обединение около удвояването на БВП и бюджета във всички сектори"}
{"url": "http://www.focus-news.net/news/2018/09/12/2565986/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-septemvri.html", "text": "„Софийска вода” временно ще прекъсне водоснабдяването в някои части на столицата на 13 септември. Това съобщиха от пресцентъра на  дружеството .  \r\nВъв връзка със строително-монтажни работи на бул. „Патриарх Евтимий“, кв. „Център“ Триадица, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Патриарх Евтимий“ от ул. „Цар Самуил“ до ул. „Княз Борис I“; ул. „Княз Борис I“ от бул. „Патриарх Евтимий“ до ул. „Неофит Рилски“; ул. „Хан Аспарух“ от ул. „Цар Самуил“ до ул. „Цар Асен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ Княз Борис I“ на кръстовището с ул. „Хан Аспарух“. \r\nВъв връзка с подмяна на сградно водопроводно отклонение на ул. „Д-р Петър Берон“, кв. „Център“ Средец, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Васил Левски“, ул. „Георги С.Раковски“, ул. „Любен Каравелов“, ул. „Фритьоф Нансен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги С. Раковски“ на ъгъла с ул. „Любен Каравелов“. \r\nВъв връзка с монтаж на спирателен кран на ул. „Троянски път“, с. Бусманци, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Пчелина“, ул. „Татарски път“, ул. „Чукура“; кв. „Нова Враждебна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Троянски път“ № 2. \r\nВъв връзка с подмяна на хидрофорна уредба в жк. „Надежда“ 2, се налага спиране на водоподаването от 10:00 до 19:00 часа на клиентите на „Софийска вода”, живеещи във: високите части на бл. 256, бл. 257 и бл. 258. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 256, бл. 257 и бл. 258. \r\nВъв връзка с изграждане на сградно водопроводно отклонение на ул. „Илинден“, кв. „Кремиковци“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Стефан Караджа“, ул. „Пробуда“, ул. „Св. Георги Победоносец“ и ул. „Радивоя“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Радивоя“ на ъгъла с ул. „Илинден“. \r\nВъв връзка с подмяна на редуктор за налягане във в.з. Врана-Лозен, се налага спиране на водоподаването от 09:00 до 19:00 часа на клиентите на „Софийска вода”, в района на: Стопанство „Врана“ и резиденция „Врана“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред входа на ботаническата градина на резиденция „Врана“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.12", "title": "„Софийска вода” временно ще прекъсне водоснабдяването в някои части на столицата на 13 септември"}
{"url": "http://www.focus-news.net/news/2018/09/12/2565993/api-blizo-11-mln-lv-shte-se-investirat-v-rehabilitatsiyata-i-rekonstruktsiyata-na-7-km-ot-pat-ii-86-srednogortsi-rudozem.html", "text": "Започва рехабилитацията и реконструкцията на 7 км от второкласния път II-86 Средногорци - Рудозем. Инвестицията е за близо 11 млн. лв. с ДДС, съобщиха от пресцентъра на  Агенция „Пътна инфраструктура“ . Проектът се съфинансира от Програмата за трансгранично сътрудничество „ИНТЕРРЕГ V-A Гърция – България 2014 - 2020 г.“ и националния бюджет, чрез Европейския фонд за регионално развитие. \r\nРемонтът на път II-86 е разделен на два участъка. Първият е с дължина около 3,8 км. Започва в края на Средногорци и завършва в началото на кв. „Койнарци“ в Рудозем (от км 125+727.46 до км 126+600 и от км 126+750 до км 129+660). Отсечката ще бъде реконструирана като е предвидено възстановяване на пътното тяло чрез изграждане на нова пътна конструкция, ще бъдат положени основни пластове от скални материали и нова асфалтова настилка. Отводняването ще бъде подобрено като се направят отводнителни улеи, окопи и водостоци. Предвидено е изграждането на бетонови и стоманобетонови подпорни стени. В отсечката има 5 мостови съоръжения, чиито габарит ще бъде уширен. На съоръженията ще се подменят пътната плоча, тротоарните блокове, хидроизолацията, асфалтовата настилка, предпазните огради и др. Вторият участък е близо 3,2 км. Той започва от кв. „Койнарци“ в Рудозем и завършва след кв. „Освобождение“ в близост до бензиностанцията (от км 129+660 до км 132+920). Планирана е подмяна на асфалтовата настилка, подобряване на отводняването, ремонт на подпорни стени и мостово съоръжение. На двата участъка ще се обрушат скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Ремонтираният път ще бъде с нови ограничителни системи, пътни знаци и хоризонтална маркировка. \r\nРехабилитацията и реконструкцията на 7-километровия път ще бъде изпълнена от „РУДОЗЕМ ГФ 2016“ ДЗЗД, в което участват: „Галчев инженеринг“ ЕООД и „Фармвил“ ЕАД. Стойността на договора е 10 691 928,85 лв. с ДДС, а срокът за изпълнение е 16 месеца. Строителният надзор ще бъде осъществен от „Пътинвест инженеринг“ АД. Договорът им е за 220 574.40 лв. с ДДС. Авторският надзор е на „Илия Бурда“ ЕООД. Техният договор е за 1 200 лв. с ДДС. \r\nУчастъкът от път II-86 от Рудозем до границата с Гърция е изграден в периода 2005-2008 г. по Програма ФАР-ТГС. Извършена е реконструкция и ново строителство на отсечка с дължина около 9,8 км, която завършва малко преди площадката на бъдещия ГКПП „Рудозем“. Отново по Програма ФАР-ТГС е изпълнена рехабилитация и частична реконструкция на път II-86 в участъка между Соколовци - Смолян - Средногорци. В програмен период 2007 - 2013 г. със съфинансиране от Програмата за европейско териториално сътрудничество Гърция - България 2007-2013 г. бяха рехабилитирани 14 км от път II-86 в отсечката между Чепеларе и Соколовци. Сега освен ремонта на 7-те км между Средногорци и Рудозем е предвидено и изграждането на 2,6 км обходен път на Рудозем, който ще преминава по съществуващи улици на града и по нов терен. В момента се провеждат тръжните процедури за избор на изпълнител и строителен надзор.", "date": "2018.09.12", "title": "АПИ: Близо 11 млн. лв. ще се инвестират в рехабилитацията и реконструкцията на 7 км от път II-86 Средногорци - Рудозем"}
{"url": "http://www.focus-news.net/news/2018/09/12/2565994/aktsenti-v-predavaneto-vsichki-v-chas-na-radio-fokus.html", "text": "Тази седмица във „Всички в час“ по Радио „Фокус“ ще насочим вниманието си към българските възпитаници, завърнали се преди дни с медали от Международна олимпиада по математика и информатика в Япония. За пътя на успеха от класната стая до медала на международната среда, за реализацията след това, както и какви са позициите на страната ни в състезателната информатика в световен мащаб, ще разговаряме с един от ръководителите на отбора гл. ас. Емил Келеведжиев от Института по математика и информатика при БАН. В минутите до 11.00 часа  ще се отправим към училището на бъдещето, както бе определена новата и модерна Професионална гимназия по компютърно програмиране и иновации в Бургас. Учебното заведение вече официално отвори врати и прие първия си випуск. А за церемонията ще ни разкаже Деница Николова от Радио “Фокус“-Бургас.  \r\nЩе надникнем и из коридорите на СУ „Климент Охридски“ в Дупница, а колегата Лора Калчева ще ни запознае с Нова паралелка, която е разкрита там.  \r\nВлезете в час от 10.00 до 11.00 часа с водещ Милослава Ангелова.", "date": "2018.09.12", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/09/12/2565987/gazeta-express-kosovo-prezidentat-i-premierat-na-kosovo-sa-bili-na-speshna-vizita-v-tirana.html", "text": "Източници са потвърдили, че президентът и премиерът на Косово Хашим Тачи и Рамуш Харадинай са пътували до Тирана късно във вторник за спешна среща с премиера на Албания Еди Рама. Изненадващата визита се случва по време на дебата за размяна на територии между Косово и Сърбия, предложение, което има пълната подкрепа на Тачи, но е абсолютно неприемливо за Харадинай, пише  базираното в Прищина албанско електронно издание Gazeta Express . \r\nВестникът е получил тази информация без повече подробности. Косовският премиер е отрекъл информацията във „Фейсбук“ и е добавил, че в сряда сутринта започва работа „свързана с дневния ред“, без  да конкретизира повече. \r\nОт друга страна, председателят на парламента в Прищина Кадри Весели и вицепремиера Фатмир Лимай са пътували до Тирана в рамките на планирано посещение и в сряда те ще се срещнат с политическото ръководство на Албания, за да обсъдят последните събития в Косово. \r\nПревод и редакция:", "date": "2018.09.12", "title": "Gazeta Express (Косово): Президентът и премиерът на Косово са били на спешна визита в Тирана"}
{"url": "http://www.focus-news.net/news/2018/09/12/2565991/rumen-hristov-sds-lipsata-na-avtentichni-desni-predstaviteli-v-parlamenta-e-ochevidna-i-ot-tova-gubi-balgarskiyat-izbiratel.html", "text": "Липсата на автентични десни представители в парламента е очевидна и от това губи българският избирател. Това каза в предаването „Вече 30 години- времето е наше“ на Радио „Фокус“ председателят на СДС Румен Христов. Съюзът на демократичните сили е националноотговорна партия, представляваща чудесна алтернатива на сегашното управление, обясни той и добави, че автентичното дясно винаги се е свързвало с реформи и желанието за промяна. „СДС е в сегашното си състояние, заради разединението и егото на част от членовете. Проблемите винаги са били личностни. Грешките обаче са анализирани, поуките от тях взети. Предстои мобилизация и стягане на редиците на СДС, с цел завоюването на нови симпатизанти и възвръщане на доверието на старите такива“, обясни той. Председателят коментира още, че е осъзната силата, която обединението носи. „Ако силните характери в СДС не бяха довели до това разединение, днес щяхме да бъдем сериозен коректив на управлението“, каза още Христов.", "date": "2018.09.12", "title": "Румен Христов, СДС: Липсата на автентични десни представители в парламента е очевидна и от това губи българският избирател"}
{"url": "http://www.focus-news.net/news/2018/09/12/2565988/yambol-zapochvat-poseshteniyata-na-teren-na-ekipite-za-proverka-na-detsata-i-uchenitsite-otpadnali-ot-obrazovatelnata-sistema-v-oblastta.html", "text": "Областният координационен център сформиран от областния управител на област Ямбол, за осъществяване на междуинституционална координация и контрол на областно ниво за изпълнение на дейностите по Постановление на Министерски съвет №100 за създаване и функциониране на  Механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст, проведе първа работна среща. Това съобщиха от  Областна администрация – Ямбол . \r\nДецата и ученици, отпаднали от училище или детска градина през учебната 2017/18 г. в област Ямбол са 144, незаписани в училище са 111 деца, 646 са със статус „в чужбина”, с неустановен статус са 137 деца. Това бе докладвано от експертите на Регионално управление на образованието - Ямбол на заседанието пред областния управител Димитър Иванов, общините, полиция, социални служби. \r\nСформирани са екипи за всички райони в областта, от различните институции, които стартират работа на терен от  сряда  – 12 септември. Първите и най-спешни проверки са за незаписаните и за децата за които няма информация за статуса им. \r\nАктуализирането на списъците с деца и ученици е само първата стъпка от работата на Механизма. „Контролът на дейността на директорите и учителите по работата по задържане на учениците, ефективното разходване на средства за работа с тези рискови групи и конкретните дейности ще са обект на постоянни проверки от страна на екипите“, категоричен беше областният управител. „В този външен контрол ще се включа и аз лично“, каза още Димитър Иванов. Още през първата учебна седмица започват и проверки на място, на записаните ученици, на реално присъстващите и отсъстващи в клас“. \r\nПрисъстващите на заседанието членове на Механизма набелязаха и обсъдиха множество проблеми в образованието на областно ниво и се обединиха около тезата, че е време не само да бъдат изказани проблемите на глас, а и да се намерят работещи решения. Създаването на Механизма е ясен знак, че системата има нужда от промяна, за да се променят резултатите.", "date": "2018.09.12", "title": "Ямбол: Започват посещенията на терен на екипите за проверка на децата и учениците отпаднали от образователната система в областта"}
{"url": "http://www.focus-news.net/news/2018/09/12/2565996/pregled-na-osnovnite-temi-vav-varnenskiya-pechat.html", "text": "„Премиерът: Спортната зала във Варна можеше да се срути и убие хиляди“, е акцент от първа страница в днешния брой на варненския вестник  „Черно море“ . Премиерът Бойко Борисов коментира пред журналисти, че само чудо е спасило Дворецът на културата и спорта от срутване, което да доведе до голяма трагедия. В знак на благодарност за усилията кметът на Варна Иван Портних връчи на премиера плакет на Двореца на културата и спорта. В отговор на журналистически въпрос при посещението си във Варна министър-председателят Бойко Борисов заяви, че от 1 януари 2019 г. могат да бъдат увеличени заплатите с 10 % на целия бюджетен сектор, включително и на обществените медии.  \r\n„Проф. Методиев: Съвременният терорист е умен и богат, може да ви е съсед“, е друго заглавие в броя. „Проблемът с тероризма не е решен и няма да бъде решен в близко бъдеще“, каза в сутрешния блок на тв „Черно море“ с водещ Иван Барбов, проф. д-р Красимир Методиев – почетен консул на Израел в България и организатор на Международния семинар по контратероризъм у нас. Специалистът гостува в студиото по повод 17-та годишнина от атентата на 11 септември 2001 г.  \r\n„Убеждават хората в Бозвелийско да си заколят прасетата“, информира изданието. Държавните институции ще убеждават хората в провадийското село Бозвелийско да си заколят прасетата, които отглеждат в личните си дворове, и да приберат месото по фризерите. Това стана ясно след поредния кризисен щаб, който се проведе в Областната управа. На него бяха обсъдени всички действия, които са предприети до момента, както и тези, които предстои да бъдат направени по повод на регистрирания случай на африканска чума по свинете. Както е известно, в края на август положителна проба за болестта дадоха четири умрели прасета в село Тутраканци. Оттогава насам всички институции са впрегнали усилия заразата да не се разпространи и на други места. До момента всички взети проби в Бозвелийско, което се намира в 3-километровата предпазна зона, са отрицателни, но опасността все още не може да се смята за отминала. Именно заради това специалисти от Българската агенция по безопасност на храните ще направят разяснителна кампания в селото. По време на нея ще обяснят защо е най-добре хората да заколят прасетата си. Това е една от мерките, които ще възпрепятстват разпространението на заразата.  \r\n„Ева Георгиева: Морето ме ограби и много ми даде“, е заглавие от рубриката на 5 стр. – „На капитанския мостик“. Какво е да си моряшка жена, без да си по натура морска душа, разказва спътницата в живота на легендата сред моряци и ветроходци Иван Георгиев – Зъбата.", "date": "2018.09.12", "title": "Преглед на основните теми във варненския печат"}
{"url": "http://www.focus-news.net/news/2018/09/12/2565995/burgas-pusnati-sa-v-prodazhba-biletite-za-kontserta-na-rayna-kabaivanska-i-nay-dobrite--uchenitsi-v-darzhavnata-opera-na-1-oktomvri.html", "text": "Пуснати са в продажба билетите за концерта на Райна Кабаиванска и най-добрите ѝ ученици в Държавната опера на 1 октомври. Това съобщиха от пресцентъра на  Община Бургас . Те са с цена 20 и 25 лева и се разпространяват в Туристическия информационен център до Часовника, който е с работно време всеки ден от 10.00 до 17.00 часа от днес до 1 октомври или до изчерпване на количествата. Билети могат да бъдат закупени и от касата на Операта, която е с работно време от 10.00 до 14.00 часа и от 14.30 до 16.00 часа ( без събота и неделя). \r\nГолямата българска оперна актриса и почетен гражданин на Бургас се завръща по покана на кмета Димитър Николов в родния град след близо 10-годишно отсъствие. На 1 октомври - Международен ден на музиката, от 19.00 часа в залата на Държавна опера - Бургас и в акомпанимента на нейния симфоничен оркестър, тя ще представи Галаконцерт на лауреатите на своя XVIII Международен майсторски клас в Нов български университет и стипендиантите на фонд \"Райна Кабаиванска\" за 2018 година. На събитието ще прозвучат арии и ансамбли от прочути опери под диригентството на маестро Найден Тодоров.", "date": "2018.09.12", "title": "Бургас: Пуснати са в продажба билетите за концерта на Райна Кабаиванска и най-добрите ѝ ученици в Държавната опера на 1 октомври"}
{"url": "http://www.focus-news.net/news/2018/09/12/2565997/api-dvizhenieto-po-glaven-e-79-prez-tunel-zheleznitsa-tryabva-da-se-osashtestvyava-s-povisheno-vnimanie-zaradi-lipsa-na-osvetlenie.html", "text": "Движението по главен E-79 Благоевград – Железница през тунел „Железница“ трябва да се осъществява с повишено внимание. Това съобщиха от пресцентъра на  Агенция „Пътна инфраструктура“ . Поради авария в електропреносната мрежа не работи осветлението в съоръжението.", "date": "2018.09.12", "title": "АПИ: Движението по главен E-79 през тунел „Железница“ трябва да се осъществява с повишено внимание заради липса на осветление"}
{"url": "http://www.focus-news.net/news/2018/09/12/2566001/v-montana-shte-se-provede-demonstratsiya-s-ekipi-na-bchk-za-spasyavane-na-postradali-pri-ednovremenno-vazniknali-intsidenti.html", "text": "На 13 септември 2018 г. от 10.30 часа на полигона на ГДПБЗН – Монтана, екипи за действия при бедствия и кризи на Българския Червен кръст и на Единната спасителна система на България ще демонстрират реакция при едновременно възникнали инциденти на различни локации и спасяване на множество пострадали. Това съобщиха от пресцентъра на  БЧК . \r\nНационално учение за над 150 души от доброволните екипи на БЧК за действие при бедствия и кризи се провежда от 10 до 14 септември 2018 г. в Монтана. Обучението и тренировъчните занятия са част от европейския проект MERCI за подобряване на реакцията при инциденти на множество локации, финансиран от Европейската комисия и изпълняван в партньорство с Френски, Испански, Италиански, Португалски Червен кръст и МФЧК/ЧП. \r\nДоброволните екипи за реакция при бедствия, аварии и кризи (ДЕРБАК) на БЧК преминават ежегодно тренировъчни учения с цел повишаване на капацитета и готовността за незабавна и адекватна реакция по оказване на помощ на пострадали в бедствена/кризисна ситуация. Усъвършенства се взаимодействието както между различните екипи на БЧК, така и с другите отговорни институции.  \r\nВсяка година Националното учебно-тренировъчно учение се провежда на територията на различна областна организация на БЧК, с любезното домакинство на местната власт и партньори.", "date": "2018.09.12", "title": "В Монтана ще се проведе демонстрация с екипи на БЧК за спасяване на пострадали при едновременно възникнали инциденти"}
{"url": "http://www.focus-news.net/news/2018/09/12/2566003/steliyan-stoyanov-zemedelets-imame-dobra-rekolta-ot-pshenitsa-tazi-godina-v-oblast-dobrich.html", "text": "Реколтата от пшеница в Добричка област е прибрана при добри показатели и малко по-ниски добиви в сравнение с миналата година, както е в цялата страна. Това заяви в предаването „Добро утро България“ на  Радио „Фокус”  Стелиян Стоянов, член на УС на Националната асоциация на зърнопроизводителите и председател на УС на Асоциацията на българските зърнопроизводители – Генерал Тошево. „Считаме, че имаме добра реколта от зърно, пшеница. Цената в нашата страна се повиши, но това стана не защото има недостиг, а защото на световния пазар търсенето на хлебна пшеница се е повишило и има проблеми като цяло в запасите в световен мащаб. България, като участник в Средиземноморския пазар, колкото и той да е малък, се отразява и имаме леко завишение на изкупната цена на пшеницата. Не е това, което е било преди 4 - 5 години, но при всички случаи е нещо нормално“, каза Стелиян Стоянов. Той добави, че добруджанските земеделци е важно да произведат качествена пшеница и това в региона се случва. Според него в момента в общественото пространство повече се коментира повишаването цената на газта, отколкото на пшеницата. Увеличението на цената на хляба също е факт. Ето как коментира този процес Коста Костов, член на УС на Асоциацията на българските зърнопроизводители – Генерал Тошево, който също е земеделец от региона на Добрич: „Ние като зърнопроизводители нито определяме изкупната цена на пшеницата, нито какъв праг да има и цената на самия хляб. Нашето като поминък, като действия е да произведем точно тази суровина, от там нататък това икономически обосновано за всеки един от браншовете. Знаете, че има поскъпване на горивата, има поскъпване на минерални торове и препарати, посадъчен материал. Това всичко влияе върху калкулирането, но не и върху качеството“.  \r\nЖулиета НИКОЛОВА", "date": "2018.09.12", "title": "Стелиян Стоянов, земеделец: Имаме добра реколта от пшеница тази година в област Добрич"}
{"url": "http://www.focus-news.net/news/2018/09/12/2565999/sofiya-dvizhenieto-se-osashtestvyava-v-edna-lenta-po-avtomagistrala-trakiya-ot-km-13-do-km-22-i-ot-km-48-do-km-51-v-posoka-burgas-zaradi-remontni-deynosti.html", "text": "Движението се осъществява в една лента по автомагистрала „Тракия“ от км 48 до км 51 в посока Бургас поради ремонтни дейности по пътната настилка в активната лента. Това съобщиха от пресцентъра на  Агенция „Пътна инфраструктура“ . Движението се извършва в изпреварващата лента.   \r\nДвижението се осъществява в една лента по автомагистрала „Тракия“ от км 13 до км 22 в посока Бургас поради ремонтни дейности по ограничителните системи в изпреварващата лента. Движението се извършва в активната лента.", "date": "2018.09.12", "title": "София: Движението се осъществява в една лента по автомагистрала „Тракия“, от км 13 до км 22 и от км 48 до км 51 в посока Бургас заради ремонтни дейности"}
{"url": "http://www.focus-news.net/news/2018/09/12/2566000/dobrich-avarii-po-vodoprenosnata-mrezha-se-otstranyavat-po-nyakolko-ulitsi-v-grada-i-v-mestnostta-lozyata-v-rayona-na-televizionnata-kula.html", "text": "Аварии по водопреносната мрежа се отстраняват в Добрич, в местността „Лозята“ в района на телевизионната кула, предаде кореспондентът на  Радио „Фокус” . По информация на ВиК – Добрич днес има нарушено водоснабдяване по ул. „Детелина“ 19, ул. „Божур“ 16 и по ул. „Самарско знаме“, в Район Добрич-селска - напор с. Смолница и самото село, напор ПС – Батово, с. Добрево и с. Ломница, в Район Балчик - по ул. „Любен Каравелов“ и в с. Стражица, в Район Каварна - с. Могилище и с. Хаджи Димитър, в Район Тервел - с. Жегларци, в Район Генерал Тошево – по  ул. „Ал. Стамболийски“ в града и в с. Огражден, и в Район Шабла - с. Горичане, с. Езерец и ПС Горун.  \r\nВ периода до 16 септември в рамките на „Интегриран проект за подобряване на водния сектор в град Добрич“, лот 3, се работи по  ул. „Никола Петков“, кв. „Добротица“, ул. „Черно море“, ул. „Опълченска“, ул. „Емона“, кв. „Строител“, ул. „Ропотамо“, ул. „Синчец“, ул. „Бойчо Огнянов“. В периода до 14 септември по ЛОТ 2  се работи по ул. „Добричка епопея“, ул. „П. Хитов“, ул. „Хан Тервел“, ул. „Цар Самуил“, ул. „И. Вазов“, ул. „П. Станчев“. \r\nЖулиета НИКОЛОВА", "date": "2018.09.12", "title": "Добрич: Аварии по водопреносната мрежа се отстраняват по няколко улици в града и в местността „Лозята“, в района на телевизионната кула"}
{"url": "http://www.focus-news.net/news/2018/09/12/2565992/veliko-tarnovo-s-8-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 8 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 134 см, а температурата на водата - 23.6 градуса.  \r\nПредимно слънчево ще е времето над българския участък на Дунав. В следобедните часове на изток се очаква увеличение на облачността, но валежи са малко вероятни. Ще духа до умерен североизточен вятър. Максималните температури ще са между 22° и 27°.", "date": "2018.09.12", "title": "Велико Търново: С 8 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/12/2566006/shumen-581-litra-rakiya-bez-banderol-sa-namereni-v-chasten-imot-v-selo-kochovo.html", "text": "581 литра ракия без акцизен бандерол са намерени в имот на 57-годишен мъж в село Кочово. Това съобщиха от  ОДМВР - Шумен . Претърсването в жилище и прилежащи помещения на ул. „Дружба“ собственост на Е.Д. е предприето вчера преди обяд след получен сигнал. Проверката била извършена съвместно от служители на РУ - Велики Преслав и Митническо бюро - Шумен. Акцизната стока е иззета.", "date": "2018.09.12", "title": "Шумен: 581 литра ракия без бандерол са намерени в частен имот в село Кочово"}
{"url": "http://www.focus-news.net/news/2018/09/12/2566004/nad-1-mln-leva-sa-izplateni-na-potarpevshi-ot-zabaveno-pravosadie-prez-2016-i-2017-godina.html", "text": "Парламентът прие Годишните доклади за дейността на Висшия съдебен съвет през 2016 и 2017 година, предаде репортер на  Агенция „Фокус“ . Депутатите приеха и докладите за дейността на Инспектората към ВСС. \r\nМинистерството на правосъдието е изплатило 1 млн. 155 хил. лева на потърпевши от забавено правосъдие, на база на констатациите на Инспектората. Министерството е сключило 481 споразумения за компенсиране.  \r\nОт ВСС отчитат подобряване на координацията и комуникацията с органите на съдебната власт, както и повишаване на правната култура на гражданите.  \r\nОсновните проблеми, очертани в докладите за дейността на ВСС, са свързани с измерването на натовареността на магистратите. Набелязани са мерки, с които да се регулира подсъдността по брой  вид дела, така че да се натоварват съдилищата и прокуратурите с по-ниска натовареност. Предвижда се това да се реализира чрез въвеждането на електронно правосъдие. \r\nПрез 2016 и 2017 година Инспекторатът към ВСС е проверил 152 органа на съдебната власт. Наблюдава се тенденция на увеличаване на висящността на делата. Проверките в прокуратурите констатират най-често забавено разследване на досъдебни производства и недостатъчен контрол на спрените такива. За 2 години Инспекторатът е разгледал 3975 сигнала на граждани, при 189 от тях има наличие на твърдените нарушения. Разгледани са 1072 заявления за установяване на нарушения на правото на разглеждане на делата в разумен срок. Изготвени са 729 констативни протокола и становища.  \r\n4292 са съдиите, прокурорите и магистратите, които през 2017 година са били задължени да подадат имуществена декларация. 25 от тях са подали декларациите си извън установените срокове и са били санкционирани.  \r\nБиляна ИВАНОВА", "date": "2018.09.12", "title": "Над 1 млн. лева са изплатени на потърпевши от забавено правосъдие през 2016 и 2017 година"}
{"url": "http://www.focus-news.net/news/2018/09/12/2566007/burgas-dvizhenieto-se-osashtestvyava-v-edna-lenta-po-avtomagistrala-trakiya-v-uchastaka-zheleznik-karnobat-pri-km-317-v-posoka-burgas-poradi-patnotransportno-proizshestvie.html", "text": "Движението се осъществява в една лента по автомагистрала „Тракия“ в участъка Железник - Карнобат при км 317 в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се извършва в аварийната лента и се регулира от екип на „Пътна полиция“.", "date": "2018.09.12", "title": "Бургас: Движението се осъществява в една лента по автомагистрала „Тракия“ в участъка Железник - Карнобат при км 317 в посока Бургас поради пътнотранспортно произшествие"}
{"url": "http://www.focus-news.net/news/2018/09/12/2566010/noi-sredniyat-osiguritelen-dohod-za-stranata-za-yuli-2018-g-e-87870-leva.html", "text": "Средният осигурителен доход за страната за юли 2018 г. е 878.70 лева. Това съобщиха от пресцентъра на  Националния осигурителен институт (НОИ) . Средномесечният осигурителен доход за страната за периода от 1 август 2017 г. до 31 юли 2018 г. е 861.52 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец август 2018 г., съгласно чл. 70, ал. 2 от Кодекса за социално осигуряване.", "date": "2018.09.12", "title": "НОИ: Средният осигурителен доход за страната за юли 2018 г. е 878.70 лева"}
{"url": "http://www.focus-news.net/news/2018/09/12/2565998/zapochna-rechta-za-sastoyanieto-na-sayuza-na-zhan-klod-yunker-es-e-garantsiya-za-mir.html", "text": "Председателят на Европейската комисия Жан-Клод Юнкер започна последната си ежегодна реч за Състоянието на съюза на пленарната сесия на Европейския парламент в Страсбург, предава  репортер на Агенция „Фокус“ . \r\nМандатът на Юнкер като председател на изпълнителното тяло на Европейския съюз ще изтече след изборите за Европейски парламент в края на май 2019 година и в сряда в Страсбург той ще отбележи постиженията на своето председателство, а освен това ще очертае приоритетите на ЕК през следващата, 2019 година. \r\nПо думите на Юнкер, ЕС е гаранция за мира. Той призова европейците да защитят начина си на живот и да направят всичко, за да съжителстват по-добре.", "date": "2018.09.12", "title": "Започна речта за Състоянието на Съюза на Жан-Клод Юнкер: ЕС е гаранция за мир"}
{"url": "http://www.focus-news.net/news/2018/09/12/2566011/kyustendil-izvarshva-se-tsyalostno-preasfaltirane-na-dve-ulitsi-v-grada.html", "text": "Извършва се цялостно преасфалтиране на две улици в Кюстендил, предаде репортер на  Радио „Фокус” – Кюстендил . Това са улица „Неофит Рилски”, при административната сграда на Община Кюстендил, и улица „Битолска”, в близост до културния паметник „Дервиш баня”. Двете улици попадат в района на обновения парк „Галерията” в Кюстендил. На улица „Битолска” е поставено ново осветление. Монтирани са и нови пътни знаци. Вече е асфалтиран и новоизграденият паркинг пред Художествена галерия „Владимир Димитров  – Майстора”. Той е с капацитет от 35 места. \r\nВенцеслав ИЛЧЕВ", "date": "2018.09.12", "title": "Кюстендил: Извършва се цялостно преасфалтиране на две улици в града"}
{"url": "http://www.focus-news.net/news/2018/09/12/2566014/smolyan-pozhar-e-goryal-v-zhilishtna-sgrada-v-rudozem-ot-oganya-e-zasegnat-parkiran-v-blizost-lek-avtomobil.html", "text": "Пожар е горял в жилищна сграда в Рудозем, от огъня е засегнат паркиран в близост лек автомобил. Това съобщиха от  ОДМВР - Смолян . Пожарът е възникнал на 11 септември 2018 г. около 13.25 часа в Рудозем на ул. \"Бук\" на първи етаж в триетажна жилищна сграда, собственост на 60-годишен мъж. Предполагаема причина за пожара е неправилно боравене с газови уреди. От експлозията е унищожено домашно имущество, прозорци и врати. Има нанесени материални щети на паркиран в съседство лек автомобил \"Мицубиши Спейс стар\". Пострадали няма. Спасена е сградата. Пожарогасенето е извършено от екип на УП - Рудозем.", "date": "2018.09.12", "title": "Смолян: Пожар е горял в жилищна сграда в Рудозем, от огъня е засегнат паркиран в близост лек автомобил"}
{"url": "http://www.focus-news.net/news/2018/09/12/2566009/deputatite-otlozhiha-glasuvaneto-na-dokladite-za-deynostta-na-sadilishtata-zaradi-otsastvieto-ot-zala-na-predsedatelya-na-vks-lozan-panov.html", "text": "ПГ на ДПС настоя за отлагане на гласуването на докладите за прилагането на Закона за дейността на съдилищата през 2016 и 2017 година, предаде репортер на  Агенция „Фокус“ . В процедура депутатът от ДПС Хамид Хамид заяви, че докладите не трябва да се гласуват, защото председателят на ВКС Лозан Панов не присъства в пленарна зала. „За“ процедурното му предложение гласуваха 120, 1 гласува „против“, а 5 се въздържаха.  \r\nБиляна ИВАНОВА", "date": "2018.09.12", "title": "Депутатите отложиха гласуването на докладите за дейността на съдилищата заради отсъствието от зала на председателя на ВКС Лозан Панов"}
{"url": "http://www.focus-news.net/news/2018/09/12/2566002/zhan-klod-yunker-evropa-izleze-ot-ikonomicheskata-kriza-i-zatvardi-pozitsiite-si-kato-targovska-sila.html", "text": "Председателят на Европейската комисия Жан-Клод Юнкер започна последната си ежегодна реч за Състоянието на съюза на пленарната сесия на Европейския парламент в Страсбург, предава  репортер на Агенция „Фокус“ . Той посочи, че Европа до голяма степен преодоля икономическата криза, а през изминалата 2018 година са създадени  12 милиона работни места. \r\nЮнкер констатира още, че младежката безработица е намаляла до 14,9%, инвестициите са се върнали в Европа, до голяма степен благодарение на „Плана Юнкер“.  \r\nПредседателят на ЕК отбеляза, че Гърция е излязла от кредитната си програма и че той винаги е защитавал Гърция, честта й и ролята и за Европа.  \r\nОсвен това, по неговите думи, Съюза е потвърдил търговските си позиции и е световна търговска сила. Брюксел има търговски договори със 70 страни, отбеляза още Юнкер.", "date": "2018.09.12", "title": "Жан-Клод Юнкер: Европа излезе от икономическата криза и затвърди позициите си като търговска сила"}
{"url": "http://www.focus-news.net/news/2018/09/12/2566008/blagoevgrad-prodalzhavat-initsiativite-v-ramkite-sedmitsata-na-pozharnata-bezopasnost-v-oblastta.html", "text": "Регионална дирекция „Пожарна безопасност и защита на населението“ (РДПБЗН)-Благоевград продължава инициативите в рамките седмицата на пожарната безопасност. Това съобщиха за  Радио „Фокус“-Пирин  от РДПБЗН-Благоевград. Мероприятията започнаха в началото на тази седмица и ще продължат до 16 септември. Те са пряко насочени към повишаване културата и информираността на населението в областта на пожарната безопасност и защитата на населението, издигане престижа на професията и доверието на хората и популяризиране на всички дейности, осъществявани от Главна дирекция „Пожарна безопасност и защита на населението“. Във всички териториални звена на РДПБЗН-Благоевград се провеждат временни приемни за граждани с открити телефони и дни на отворените врати. Предвидено е провеждането на демонстрации на професионалните способности на пожарникарите и спасителите за адекватна реакция при справянето с последиците от пожари, природни и предизвикани от човека бедствия. В районните служби в Гоце Делчев, Сандански и Петрич се провеждат срещи с детски групи от учебни и детски заведения с цел популяризиране на професията пожарникар. \r\nНатали СТЕФАНОВА", "date": "2018.09.12", "title": "Благоевград: Продължават инициативите в рамките седмицата на пожарната безопасност в областта"}
{"url": "http://www.focus-news.net/news/2018/09/12/2566015/hristo-prodanov-e-noviyat-zam-predsedatel-na-pg-na-bsp-za-balgariya.html", "text": "Народният представител от 23-ти МИР – София Христо Проданов е новият зам.-председател на ПГ на „БСП за България“. Това съобщиха от пресцентъра на  НС на БСП . Той става част от ръководството на мястото на Жельо Бойчев. Промяната бе направена на заседание на групата, по предложение на ръководството и гласувана единодушно. Парламентарната група има и нов секретар. На мястото на народния представител от Пловдив и зам.-председател на комисията по бюджет и финанси Георги Търновалийски, за секретар бе избрана народният представител Ирена Анастасова от София. \r\nНа мястото на напусналия ПГ на „БСП за България“ Спас Панчев, в Делегацията на парламентарната асамблея на НАТО бе избран народният представител Петър Витанов. За заместващ член в Парламентарната делегация в Парламентарната асамблея на съвета на Европа на мястото на Петър Витанов, бе избран Явор Божанков.", "date": "2018.09.12", "title": "Христо Проданов е новият зам.-председател на ПГ на „БСП за България“"}
{"url": "http://www.focus-news.net/news/2018/09/12/2566013/pazardzhik-tsenata-na-hlyaba-v-regiona-se-povishi-s-20-stotinki.html", "text": "Цената на хляба в Пазарджик и региона се повиши с 20 стотинки, показа репортерска проверка на  Радио „Фокус“ – Пазарджик . При 80 стотинки досега, днес хлябът вече се продава за 1 лев за брой. Някои от магазините в по-малките населени места, които продаваха хляба за 90 стотинки, сега са повишили цената му на 1.10 лева. След увеличението на цената на хляба през юли с 10 стотинки, това е второто й покачване в рамките на тази година. Много от купувачите бяха изненадани от новото повишаване на цената на хляба, а част от тях коментираха, че поскъпване на основната храна на трапезата на българите ще натовари допълнително семейния им бюджет. \r\nВаня НИКОЛОВА", "date": "2018.09.12", "title": "Пазарджик: Цената на хляба в региона се повиши с 20 стотинки"}
{"url": "http://www.focus-news.net/news/2018/09/12/2566005/zhan-klod-yunker-evropa-ne-e-perfektna-no-stava-po-perfektna-vseki-den.html", "text": "Председателят на Европейската комисия Жан-Клод Юнкер започна последната си ежегодна реч за Състоянието на съюза на пленарната сесия на Европейския парламент в Страсбург, предава  репортер на Агенция „Фокус“ . Той отбеляза, че Европа все още не е перфектна, но става по-перфектна всеки ден и подчерта, че, „когато сме обединени, Европа е сила, с която всички трябва да се съобразяват. \r\nТой отбеляза сделката, постигната с президента на САЩ Доналд Тръмп за намаляване на търговските мита за европейските компании и посочи, че, когато Европа говори в един глас, ние можем да наложим нашата позиция на другите“.", "date": "2018.09.12", "title": "Жан Клод Юнкер: Европа не е перфектна, но става по-перфектна всеки ден"}
{"url": "http://www.focus-news.net/news/2018/09/12/2566019/sliven-rezhisyorat-ivan-savov-e-nositelyat-na-nagradata-na-obshtinata-za-literatura-i-izkustvo-dobri-chintulov-tazi-godina.html", "text": "Режисьорът Иван Савов е носителят на наградата на Община Сливен за литература и изкуство „Добри Чинтулов“ тази година. Той е определен за носител на отличието след гласуване на обществената комисия за избор на носител на наградата, съобщиха от пресцентъра на  Община Сливен . \r\nИван Савов е роден в Сливен през 1944 г. Завършва Гимназията за приложни изкуства в града. В творческата му биография са вписани над 200 сценографски проекта за оперни, балетни и драматични спектакли. За първи път се представя на сцената на Софийската опера през 1974 г. с балета „Легенда за любовта“. Дълги години работи като главен художник на Русенската опера. Бил е главен художник и режисьор и в Бургаската опера, режисьор и сценограф в Камерна опера – Благоевград, главен художник на Старозагорската опера. От 1991 г. започва да се занимава и с режисура. Оттогава е реализирал сценично 24 оперни заглавия, а негови спектакли са представяни в почти всички европейски държави, както и в Америка и Азия. Носител е на Сребърна лира през 1987 г., Награда за сценография на Съюза на българските художници през 1982 г., Кристална лира през 2004 г., Златна лира за цялостно творчество. Има над 10 самостоятелни изложби – живопис и сценография. Негови творби са притежание на Националната галерия, галериите в Сливен, Стара Загора, Русе и на многобройни частни колекционери у нас и в страни като Швейцария, Белгия, САЩ, Швеция и др. \r\nНаградата ще бъде връчена на тържествена церемония на 25 октомври 2018 г.", "date": "2018.09.12", "title": "Сливен: Режисьорът Иван Савов е носителят на наградата на Общината за литература и изкуство „Добри Чинтулов“ тази година"}
{"url": "http://www.focus-news.net/news/2018/09/12/2566016/", "text": "През новата учебна година в Поморие има повече първокласници спрямо миналата. Това каза за сутрешния блок   „Добро утро, България“   на  Радио „Фокус“   кметът на града Иван Алексиев по повод предстоящата учебна година. Той обясни, че учениците в първи клас миналата година са били 220, а тази година се очаква да бъдат 252. Кметът на Поморие коментира и ремонтните дейности на училищата в града, като каза, че има довършителни работи само в ОУ „Христо Ботев“. „И тази година в Средно училище „Иван Вазов“ извършихме голям ремонт по Оперативна програма „Региони в растеж – Енергийна ефективност“, като използвахме случая и направихме цялостен ремонт на училищната сграда и в момента  благоустрояваме двора с изграждане на спортна инфраструктура. Тази година доста средства бяха насочени към образованието и мисля, че ще открием с удоволствие една, надявам се, успешна учебна година”, обясни кметът на Поморие Иван Алексиев. Той каза още, че в град Ахелой се работи по проект за въвеждане на електронни учебници и дневници. Според него трябва да се следват тенденциите на времето, в което живеем.", "date": "2018.09.12", "title": "Иван Алексиев, кмет на Поморие: През новата учебна година в Поморие има повече първокласници спрямо миналата"}
{"url": "http://www.focus-news.net/news/2018/09/12/2566012/zhan-klod-yunker-tryabva-da-priemem-zapadnite-balkani-vcherashnite-sayuzi-mozhe-da-ne-sa-utreshnite-sayuzi.html", "text": "Председателят на Европейската комисия Жан-Клод Юнкер заяви в рамките на четвъртата си ежегодна реч за Състоянието на Съюза, че Европейският съюз трябва да приеме страните от Западните Балкани, за да предотврати разпространяването на влиянието на други страни в този регион, предава  репортер на Агенция „Фокус“ . \r\nОсвен това, Юнкер предупреди, че вчерашните съюзи може да не бъдат утрешните съюзи. „Има нужда от силна и обединена Европа, Европа, работеща за мир и търговски споразумения“, отбеляза той. „Ако Европа обедини военните и икономическите си сили, тя ще стане сила, с която всеки трябва да се съобразява“, заяви още председателят на ЕК и предупреди, че „само обединена и силна Европа може да защити гражданите си“.", "date": "2018.09.12", "title": "Жан-Клод Юнкер: Трябва да приемем  Западните Балкани, вчерашните съюзи може да не са утрешните съюзи"}
{"url": "http://www.focus-news.net/news/2018/09/12/2566021/burgas-lek-avtomobil-e-padnal-ot-avtovoz-na-avtomagistrala-trakiya-v-uchastaka-zheleznik-karnobat-nyama-postradali.html", "text": "Лек автомобил е паднал от автовоз на автомагистрала „Тракия“ в участъка Железник – Карнобат, няма пострадали. Автомобилът се е откъснал от платформата, върху която е бил превозван, и се е преобърнал по горен капак на автомагистралата. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. Движението се извършва в аварийната лента и се регулира от екип на „Пътна полиция“. Платформата е превозвала автомобили, втора употреба за автокъщи. Няма пострадали хора, нанесени са само материални щети. „След като обърнат колата обратно ще си я приберат и движението ще бъде възстановено“, каза още Рандева.", "date": "2018.09.12", "title": "Бургас: Лек автомобил е паднал от автовоз на автомагистрала „Тракия“ в участъка Железник – Карнобат, няма пострадали"}
{"url": "http://www.focus-news.net/news/2018/09/12/2566024/d-r-konstantin-trenchev-kopnezhat-po-drugiya-svoboden-svyat-dovede-do-demokratichnite-protsesi-sled-1989-godina-makar-i-sas-zakasnenie.html", "text": "Нямаше как СДС да не бъде създадена – „другият свят“ беше по-привлекателен от нашия, а хората копнееха за свобода. Това каза за предаването „Вече 30 години-времето е наше“ на Радио „Фокус“ д-р Константин Тренчев, един от основателите на СДС и основател на КТ „Подкрепа“. Според него събитията в края на 1989 година в политически план са позакъснели спрямо други държави, но макар и без опит и познание какво започват, дейците на промяната се обединяват около тази идея с огромно желание. „Едно от събитията от края на 1989 г., които катализираха създаването на СДС, беше нашето пребиваване в затвора като политически затворници. След като излязохме от затвора имаше вече няколко организации, т.нар. „неформали“ или пък организациите от инакомислещи и се реши, че е най-добре да се обединят – първо, за да координират действията си и гласовете им да се чуват по-силно, и второ – при репресии от страна на властта да се поддържат взаимно. Така се стигна до идеята за създаване на обединение, което да се казва „Съюз на демократичните сили“, разказа Константин Тренчев. В началото в СДС е имаше както структури и личности, които не виждаха в комунизма враг или опонент, така и други – категорично против комунистическия режим, уточни той и допълни, че в името на единството тази странна пъстра смесица от хора е провеждала доста сериозни дебати. „В България, въпреки „железните завеси“, информацията за „друг свят“ се проплъзваше от филми, от преса, от хора, които бяха успели да избягат там и общуваха със своите близки, макар и трудно. Виждаше се, че този друг свят е по-привлекателен от нашия, но ние познавахме неговите външни белези, обвивката, без да може да надзърнем в същността“, обясни Константин Тренчев.  Хората бяха водени от един идеал- свободата, която външният свят предлагаше. „Искахме да пътуваме в чужбина без изричното разрешение на „Държавна сигурност“, да няма „Кореком“-и, където да могат едни да купуват, а други само да гледат, да не се страхуваме да изкажем своето мнение публично“, каза още д-р Тренчев.", "date": "2018.09.12", "title": "Д-р Константин Тренчев: Копнежът по „другия свободен свят“ доведе до демократичните процеси след 1989 година, макар и със закъснение"}
{"url": "http://www.focus-news.net/news/2018/09/12/2566023/balgarskoto-administrativno-pravosadie-e-na-treto-myasto-v-evropa-za-perioda-2016-2017-godina-spored-ek.html", "text": "Депутатите приеха докладите за прилагането на Закона за административните съдилища през 2016 и 2017 година, предаде репортер на  Агенция „Фокус“ . Общият брой на делата за разглеждане през 2016 година е бил 21 058, а през 2017 година - 22 010. Решените по същество административни дела за 2016 година са 14 086, а за 2017 година - 15 812. Запазва се тенденцията броят на изготвените съдебни актове в едномесечен срок да е над 80% от общия брой свършени дела, 16% са в тримесечен срок, а 4% над тримесечните срокове. \r\nПрез отчетения период в обявеното от ЕК информационно табло българското административно правосъдие е поставено на трето място в правораздавателните системи в Европа. По отношение на показател „бързина на правосъдие“, бързината на първоинстанционното производство и минималният процент изоставащи дела в административното правораздаване ЕК нарежда България сред първите 5 държави в ЕС. \r\nНай-голяма е средната месечна натовареност на административните съдии в София, Бургас и Благоевград. \r\nБиляна ИВАНОВА", "date": "2018.09.12", "title": "Българското административно правосъдие е на трето място в Европа за периода 2016-2017 година според ЕК"}
{"url": "http://www.focus-news.net/news/2018/09/12/2566025/varna-shestvie-pod-nadslov-pohod-za-zhivot-shte-se-provede-v-grada-zaradi-zaginaliya-39-godishen-velosipedist.html", "text": "Шествие под надслов „Поход за живот“ ще се проведе във Варна от 18.00 часа тази вечер заради загиналия 39-годишен велосипедист. Протестът се организира в социалните мрежи, предаде репортер на  Радио „Фокус“ – Варна . Шествието ще тръгне от сградата на Общината и ще продължи към Областната администрация.  \r\nЗагиналият велосипедист е 39-годишният Мартин Чикалов. Той почина на 10 септември в болница, след като беше блъснат от автомобил на бул. „Приморски“, близо до кръстовището с улица „Македония“. По последна информация шофьорът, причинил катастрофата, все още не е известен. След инцидента, станал около 19.50 часа, мъжът е избягал и е изоставил автомобила. Днес загиналият Мартин Чикалов, който бе балетист във Варненската опера, ще бъде изпратен в последния си път от близки, приятели и колеги. \r\nДиана СТОЕВА", "date": "2018.09.12", "title": "Варна: Шествие под надслов „Поход за живот“ ще се проведе в града заради загиналия 39-годишен велосипедист"}
{"url": "http://www.focus-news.net/news/2018/09/12/2566028/burgas-7-tvorbi-ot-balgarski-i-mezhdunarodni-artisti-shte-badat-predstaveni-na-festivala-za-savremenni-izkustva-voda-v-mladezhkiya-kulturen-tsentar.html", "text": "Остават само два дни до началото на фестивала за съвременни изкуства в Бургас \"Вода\", а в момента тече и трескавата подредба на пространствата, които ще се изпълнят не с вода, а с изкуство. Това съобщиха от пресцентъра на  Община Бургас . Фестивалът ще се проведе в периода от 14 до 16 септември 2018 г. в плувния басейн и останалите му пространства в Младежкия културен център. \r\nФестивалното пространство включва закрития басейн с размери 25 х 12.5 метра и множеството по-малки помещения - съблекални, бани, коридори, котелно помещение, стрелбище и други пространства, оформящи своеобразен лабиринт. \r\nОсновната програма ще представи 7 творби от български и международни артисти в областите: съвременен танц, театър, музика, инсталация и видео арт. \r\nВ по-малките пространства около басейна ще бъдат разположени видео творби и инсталации като зрителят ще може да избере сам своя маршрут през фестивалния пъзел. Пътешествието през пространството ще предложи среща с инсталации, фотография,  видео и други акции от: Абел Корински (Германия), Микио Саито (Япония), Венелин Шурелов (България), ИпСмаел (Германия), Петър Сапунджиев (България), Ана Лий Еванс (България и САЩ), Николина Недялкова (България), Иво Бистрички, Симеон Шивачев и Стойко Даскалов (Бургас, България) и други. \r\nФестивалът за съвременни изкуства \"ВОДА\" се провежда за втора поредна година и се организира от Младежки културен център - Бургас, сдружение \"Танц БГ\" и Бургас харесва младите и с финансовата подкрепа на Министерство на Културата, Община Бургас и още с подкрепата на Art Council Korea, Korea Dance Abroad и ОП \"Спортни Имоти\". \r\nБилети за фестивала за съвременни изкуства \"ВОДА\" може да закупите на касата на НХК и на входа в дните на събитието, цена - 10 лв. за един ден, 25 лв. за трите дни.   \r\nНа 14 септември програмата предвижда привеждането на инициативата \"Фестивален пъзел\" от 18.00 часа. В 19.00 часа ще се състои \"ХРОНОЛОГ\" - спектакъл за възрастни на Куклен театър - Видин, България и Театър \"De la massue\"- Ница, Франция. Спектакъл за възрастни по идея на Езекел Гарсия Домеу. В 21.00 часа \"ВОДА\" представя Соло танц: \"DEATH GIVES LIFE\" (СМЪРТТА ДАВА ЖИВОТ\") - хореография и изпълнение: Александра Драгова, България; \"UNINHABITED ISLAND\" (НЕОБИТАЕМ ОСТРОВ) - хореография и изпълнение: Jung Jae Woo, Южна Корея (Награда Best Dancer от Seoul International Choreography Festival 2017). В 21.30 часа ще се проведе фестивално парти с DJ Antonio Ferrarese, Италия.", "date": "2018.09.12", "title": "Бургас: 7 творби от български и международни артисти ще бъдат представени на Фестивала за съвременни изкуства \"Вода\" в Младежкия културен център"}
{"url": "http://www.focus-news.net/news/2018/09/12/2566022/zhan-klod-yunker-shte-prodalzha-da-vse-saprotivlyavam-na-opitite-da-se-hvarli-vinata-samo-varhu-ek-za-migratsiyata.html", "text": "Председателят на Европейската комисия Жан-Клод Юнкер, в рамките на четвъртата си ежегодна реч за Състоянието на Съюза, отговори на някои европейски лидери, които обвиняват институциите на Европейския съюз за мигрантската и бежанската криза в Блока. „Ще продължа да се съпротивлявам на опитите да се хвърли вината единствено върху ЕК“, заяви той, предава  репортер на Агенция „Фокус“ . \r\nЮнкер похвали усилията за справяне с миграцията и отбеляза, че пристиганията в Източното Средизменорие са с 97% по-малко, а в централната част на Средиземно море те са намалели с 80%. „Европейските операции помогнаха за спасяването на повече от 690 хиляди души от 2015 година насам“, отбеляза той. \r\nПредседателят на ЕК призова за „продължителна солидарност“ между страните членки и предложи да се назначат допълнителни 10 хиляди служители в Европейската гранична и брегова охрана до 2020 година. Освен това той смята за подходящо да се развие допълнително Европейската агенция за предоставяне на убежище, за да може да бъдат подпомогнати страните-членки. Юнкер иска ускоряване на депортирането на нелегалните мигранти.", "date": "2018.09.12", "title": "Жан-Клод Юнкер: Ще продължа да все съпротивлявам на опитите да се хвърли вината само върху ЕК за миграцията"}
{"url": "http://www.focus-news.net/news/2018/09/12/2566027/plovdiv-6-sela-v-oblastta-sa-bez-voda-zaradi-avarii.html", "text": "6 села в област Пловдив са без вода заради аварии, съобщиха за  Радио „Фокус“-Пловдив  от ВиК-Пловдив. Заради авария на водопровод без вода ще са селата Новаково, Червен, Извор, Калековец, както и домакинствата на ул. „Александър Стамболийски“ №42 в град Куклен. Заради аварии на захранващ водопровод водата е спряна в селата Черноземен и Ръжево. В Пловдив заради аварии на водопровод без вода са улиците живущите на „Петър Стоев“ №42 и „Чернишевски“ №11. На ул. „Иларион Макариополски“ №68 се извършва подмяна на спирателен кран. водомер. Водоподаването ще бъде възстановено след отстраняване на авариите. \r\nМария РУСЕВА", "date": "2018.09.12", "title": "Пловдив: 6 села в областта са без вода заради аварии"}
{"url": "http://www.focus-news.net/news/2018/09/12/2566030/kevr-iziska-ot-energo-pro-varna-da-izyasni-prichinite-i-da-predprieme-speshni-merki-po-signalite-za-vlosheno-kachestvo-na-elektrosnabdyavaneto-v-grad-marten-i-selo-sandrovo.html", "text": "Във връзка с информации в регионални и национални медии за зачестили случаи на влошено качество на доставяната електрическа енергия на потребители в град Мартен и село Сандрово, община Русе, в изпълнение на своите контролни правомощия КЕВР предприе мерки за изясняване на случая. Това съобщиха от пресцентъра на  КЕВР . Според жителите на населените места „ЕНЕРГО-ПРО Варна“ ЕАД, на чиято обслужвана територия са населените места, в продължителен период от време е предоставяло некачествена услуга на своите абонати. Електрозахранването е било преустановявано многократно, в резултат на което са изгорели електроуреди на домакинства и са нанесени щети на местния бизнес.  \r\nВ писмо на председателя на КЕВР до ръководството на „ЕНЕРГО-ПРО Варна“ ЕАД, на основание на чл. 54 от Наредба №3/21.03.2013 г. за лицензиране на дейностите в енергетиката, регулаторът изисква дружеството да предостави анализ на причините за нарушеното електроснабдяване и в краткосрочен план да предприеме конкретни мерки за тяхното отстраняване. Копия на писмото са изпратени и до кметовете на гр. Мартен и с. Сандрово - Димо Тонев и Божидар Стоилов. \r\nЗа целите на започналата проверка електроразпределителното дружество трябва да монтира сертифицирани уреди за измерване качеството на доставяната електрическа енергия в точките на присъединяване на засегнатите от прекъсванията клиенти в гр. Мартен и с. Сандрово, за период не по-кратък от седем денонощия. На регулатора следва да бъде предоставена информация и за схемите на електрозахранването на имотите – подстанции, електропроводи средно напрежение, трафопостове и прилежащите им изводи от мрежа ниско напрежение. Справката трябва да включва и данни за всички ръчни и автоматични изключвания на съоръженията за едногодишен период, изготвена и проследима по данни от диспечерските дневници и дневниците за работа по съоръженията. КЕВР изисква „ЕНЕРГО-ПРО Варна“ ЕАД да предостави и копия на всички жалби и сигнали срещу чести изключвания на напрежението и/или изгорели електрически уреди за двугодишен период, предшестващ проверката, както и отговорите на тези жалби. В доклада на дружеството до КЕВР трябва да бъде направена оценка на моментното състояние на съоръженията за електрозахранване на имотите и доказателства за изпълнени мероприятия за едногодишен период, предшестващ проверката, както и за дейностите по тяхното поддържане - копия на документи от обходи, огледи, становища, предписания, протоколи за извършени ремонти, просеки и др., доказващи спазването на приложимата нормативна уредба при тяхната експлоатация.      \r\nСлед получаването на цялостната документация от „ЕНЕРГО-ПРО Варна“ ЕАД, КЕВР ще извърши анализ и при необходимост ще назначи проверка на място с цел да бъде установено изпълнението на лицензионните задължения на дружеството за осигуряване на качество на предоставяните услуги. \r\nПри всички постъпващи сигнали на граждани и медии за влошено качество на електрозахранването, в изпълнение на своята контролна дейност КЕВР ще прилага законовите си правомощия в защита на правата на изрядните клиенти на енергийните дружества. Според енергийния регулатор нарушеното електроснабдяване накърнява техните интереси и може до доведе до материални щети за тях, както и до социални и здравни рискове. В тази връзка Комисията ще изисква енергийните дружества да изпълняват стриктно задълженията си съгласно Общите им условия за предоставяне на надеждна, непрекъсваема и качествена енергийна услуга на техните абонати.", "date": "2018.09.12", "title": "КЕВР изиска от „ЕНЕРГО-ПРО Варна“ да изясни причините и да предприеме спешни мерки по сигналите за влошено качество на електроснабдяването в град Мартен и село Сандрово"}
{"url": "http://www.focus-news.net/news/2018/09/12/2566017/zhan-klod-yunker-evropa-e-za-multinatsionalizma-i-shte-ostanem-otvoren-kontinent-dori-i-partnyorite-ni-da-izberat-drugi-patishta.html", "text": "Председателят на Европейската комисия Жан-Клод Юнкер заяви в рамките на четвъртата си ежегодна реч за Състоянието на Съюза, че Европа е за мултинационализма и ще остане отворен континент, дори и партньорите му да изберат друг път, предава  репортер на Агенция „Фокус“ . \r\n„Европа трябва да остане толерантен и отворен континент. Европа никога няма да се превърне в крепост и да обърне гръб на света, особено на частта от света, която страда“, категоричен е Юнкер. \r\nВътрешните граници трябва да бъдат премахнати, а „ако останат, те ще представляват стъпка назад за Европа“, отбеляза председателят на ЕК. \r\nРешенията „ад хок“ не са адекватни за справяне с новопристигащите спасителни кораби с мигранти, смята Юнкер. „Трябва ни повече солидарност“.", "date": "2018.09.12", "title": "Жан Клод Юнкер: Европа е за мултинационализма и ще останем отворен континент, дори и партньорите ни да изберат други пътища"}
{"url": "http://www.focus-news.net/news/2018/09/12/2566018/tatyana-burudzhieva-politolog-v-balgariya-veche-se-priema-za-normalno-da-se-podavat-ministerski-ostavki-kogato-situatsiyata-stane-napregnata.html", "text": "В България вече се приема за нормално да се подават министерски оставки, когато ситуацията стане напрегната. Това каза в интервю за сутрешния блок „Добро утро, България“ на  Радио „Фокус“  политологът Татяна Буруджиева. „Тепърва обаче правителството и премиерът Бойко Борисов трябва да доказват, че органите са си свършили работата след трагедията край Своге, тъй като министерските оставки не са достатъчни“, обясни Буруджиева. Според нея общественият отзвук от трагедията се разпространява по специфичен начин и предизвиква протести на граждани в различни точки на България. „На преден план се поставя въпросът – възможно ли е обществената вълна от недоволство да провокира промяна в начина на управление“, коментира политологът. „Проблемът със стабилността започва да се среща все повече и да е на дневен ред от гледна точка на нулевата търпимост на хората за времето, което имат политиците. Защото трябва да сме откровени – има пътища, които не са ремонтирани 30 години и това не е резултат само от управлението на ГЕРБ. Но идва един момент, в който неща, които не са свършени преди теб, трябва да ги свършиш ти. В политиката е така. В противен случай хорат решават, че повече не могат да търпят“, коментира Татяна Буруджиева. Тя добави, че кабинетът „Борисов 3“ не е бил формиран от ярки политически лица, което е и основната разлика от предишните кабинети на министър-председателя. „Коалиционното управление по презумпция не е лесно и се крепи на комуникацията, но по-същественият проблем се крие в това дали управляващите имат кауза, за която да се борят“, каза още Буруджиева.", "date": "2018.09.12", "title": "Татяна Буруджиева, политолог: В България вече се приема за нормално да се подават министерски оставки, когато ситуацията стане напрегната"}
{"url": "http://www.focus-news.net/news/2018/09/12/2566026/zhan-klod-yunker-uvazhavame-reshenieto-na-velikobritaniya-da-napusne-sayuza-no-prodalzhavame-da-sazhalyavame-dalboko-za-nego.html", "text": "Председателят на Европейската комисия Жан-Клод Юнкер обърна внимание и на излизането на Великобритания от Европейския съюз в последната си реч за Състоянието на съюза в Европейския парламент в Страсбург, предава  репортер на Агенция „Фокус“ . \r\n„Уважаваме решението на Великобритания да напусне нашия Съюз, въпреки че съжаляваме дълбоко за него“, отбеляза Юнкер. \r\nПо неговите думи, ирландският въпрос остава основен източник на загриженост за ЕС и Брюксел иска да намери творческо решение, което да предотврати „твърда граница“ със Северна Ирландия. \r\nОсвен това, председателят на ЕС отбеляза, че Съюза приветства предложението на британския премиер Тереза Мей за изграждане на „амбициозно ново партньорство в бъдеще“ и отправната точка за него трябва да е „зона за свободна търговия“.", "date": "2018.09.12", "title": "Жан-Клод Юнкер: Уважаваме решението на Великобритания да напусне Съюза, но продължаваме да съжаляваме дълбоко за него"}
{"url": "http://www.focus-news.net/news/2018/09/12/2566032/targovishte-64-godishna-zhena-ot-grada-e-stanala-zhertva-na-telefonna-izmama-s-1200-leva.html", "text": "Вчера в Районно управление на МВР-Търговище, след проведени оперативно-издирвателни действия е установено, че на 10 септември 64-годишният В. Н. от Варна с цел да набави за себе си имотна облага, по време на телефонен разговор е въвел в заблуждение 64-годишна жена от Търговище, като й е отнел сумата от 1200 лв. Това съобщиха от  ОДМВР-Търговище . В. Н. е задържан на основание чл. 72, ал. 1, т. 1 от Закона за МВР. Той е изпълнявал ролята на „муле“ при реализиране на телефонната измама. Тя била осъществена под претекст, че родственик на потърпевшата се нуждае от парична сума назаем, за да бъдат освободени на митницата внасяни от него климатици от чужбина. Сумата ще бъде върната на собственичката й. По случая е образувано досъдебно производство по чл. 209, ал. 1.", "date": "2018.09.12", "title": "Търговище: 64-годишна жена от града е станала жертва на телефонна измама с 1200 лева"}
{"url": "http://www.focus-news.net/news/2018/09/12/2566020/v-parlamenta-e-vneseno-proektoreshenieto-za-personalni-promeni-v-ministerskiya-savet-deputatite-shte-glasuvat-ostavkite-utre.html", "text": "Внесено е проекторешение за персонални промени в Министерски съвет на Република България от министър- председателя Бойко Борисов. Това обяви зам.-председателят на парламента Емил Христов, предаде репортер на  Агенция „Фокус“ . Гласуването ще бъде включено в седмичната програма като точка втора за четвъртък. Досегашната точка втора- окончателни промени в Закона за пътищата става точка трета в програмата за утрешното заседание.  \r\nБиляна ИВАНОВА", "date": "2018.09.12", "title": "В парламента е внесено проекторешението за персонални промени в Министерския съвет - депутатите ще гласуват оставките утре"}
{"url": "http://www.focus-news.net/news/2018/09/12/2566029/evrodeputatat-momchil-nekov-evropeyskiyat-korpus-za-solidarnost-e-veche-fakt-no-v-balgariya-dobrovolchestvoto-ne-e-reglamentirano.html", "text": "С днешното гласуване в Европейския парламент Европейският корпус за солидарност е вече факт. Радвам се, че успяхме да се преборим на европейско ниво тази програма да разполага със собствено финансиране, без да се засягат средствата за други младежки програми като Еразъм +. Това заяви евродепутатът от Групата на Прогресивния алианс на социалистите и демократите в ЕП Момчил Неков при гласуване на пленарната сесия в Страсбург на Европейския корпус за солидарност, съобщиха от  пресофиса на евродепутата .  \r\n„Тази нова програма ще отвори нови възможности за младите хора в ЕС и България да се включат в доброволчески дейности и да се чувстват социално полезни“, заяви Неков. \r\n„Регламентирането на доброволчеството е важна част от политиките насочени към младите хора в Европейския съюз. \r\nЗа съжаление, регламентиране на доброволчеството в моята страна - България, няма, така българските младежи пропускат големи възможности, от които биха могли да се възползват, и това трябва да се промени“, подчерта евродепутатът.  \r\n„Европейският корпус за солидарност е с изключително важна роля в развитието на младите граждани на ЕС, да учат, да се развиват, да опитват нови професии. И не на последно място доброволческата дейност има голям ефект и в икономически аспект в страните, в които е регламентирана.\", каза още Момчил Неков.  \r\nДоброволчество е една от темите по които работи Момчил Неков не само в Европейския парламент, но и в България. През април тази година евродепутатът организира в София конференция - „Възможности и предизвикателства пред доброволческата дейност в европейски и национален план“ на която участниците в нея се обединиха около тезата, че българските институции са длъжник на доброволците у нас.", "date": "2018.09.12", "title": "Евродепутатът Момчил Неков: Европейският корпус за солидарност е вече факт, но в България доброволчеството не е регламентирано"}
{"url": "http://www.focus-news.net/news/2018/09/12/2566031/glavniyat-prokuror-sotir-tsatsarov-neobhodimi-sa-izmeneniya-v-nk-kasaeshti-koruptsionnite-prestapleniya.html", "text": "Според нас изменения в Наказателния кодекс, касаещи корупционни престъпления, са необходими. Това каза главният прокурор Сотир Цацаров преди гласуването на докладите за дейността на Прокуратурата и разследващите органи през 2016 и 2017 година, предаде репортер на  Агенция „Фокус“ . „За нас е добре известно, че такъв законопроект беше внесен и той предизвика сериозни дискусии по отношение на т.нар. корупция в частния сектор“, посочи той. „Не бива да се забравя, че този законопроект има и още една съществена част - промяната на НК в частта за длъжностни и корупционни престъпления“, заяви Сотир Цацаров. „Огромна част от нормите там остават непроменени от времето на създаването на НК“, обясни той. „Трябва да благодаря на правна комисия, както и на всички, които подкрепиха законодателните изменения в НПК, които влязоха в сила през ноември 2017 година“, каза още главният прокурор. \r\nБиляна ИВАНОВА", "date": "2018.09.12", "title": "Главният прокурор Сотир Цацаров: Необходими са изменения в НК, касаещи корупционните престъпления"}
{"url": "http://www.focus-news.net/news/2018/09/12/2566033/glavniyat-prokuror-sotir-tsatsarov-v-stranata-ima-rayoni-bez-sadebni-meditsi-a-institutat-po-kriminalistika-kam-mvr-e-pretovaren.html", "text": "В страната има райони, в които въобще няма съдебни медици, а Институтът по криминалистика към МВР претоварен от експертизи. Това каза главният прокурор Сотир Цацаров преди гласуването на докладите за дейността на Прокуратурата и разследващите органи през 2016 и 2017 година, предаде репортер на  Агенция „Фокус“ . „Единият проблем е този с експертизата, както за общата необезпеченост на досъдебното производство и на съдебната система с изградена структура и квалифицирани специалисти“, обясни той. „Чакането на експертизи е един от основните фактори, които причиняват забавянето на досъдебните производства“, заяви главният прокурор. „Вторият проблем е взаимодействието с МВР и по-точно кадровото обезпечаване и обучението на разследващи кадри. Необходимо е предприемане на мерки в насока на обучение на разследващите полицаи“, каза още Сотир Цацаров. \r\nБиляна ИВАНОВА", "date": "2018.09.12", "title": "Главният прокурор Сотир Цацаров: В страната има райони без съдебни медици, а Институтът по криминалистика към МВР е претоварен"}
{"url": "http://www.focus-news.net/news/2018/09/12/2566035/sofiya-v-grada-shte-se-provedat-bezplatni-pregledi-za-pushachi-i-pasivni-pushachi.html", "text": "Сдружение „Национална асоциация за профилактика на белодробни болести“ съвместно със Столичната община възобновяват безплатните прегледи за пушачи и пасивни пушачи в София. Това съобщиха от пресцентъра на  Столична община . Есенната профилактична кампания стартира на 14 септември. Прегледите ще продължат два пъти месечно до края на годината, съобщи председателят на асоциацията д-р София Ангелова.  \r\nПрез септември ще бъдат проведени прегледи в два дни 14 и 28 от 8.00 до 13.00 часа в двора на Втора МБАЛ в София, която предоставя апарат за целите на кампанията. За улеснение на желаещите, записването може да се направи на телефон 070010126 от 10.00 до 16.00 часа, както и онлайн чрез сайта на Института за здравно образование www.healthedu.eu, още от началната страница.  \r\nИнтересът към кампанията е много голям. През май и юни 185 души се възползваха от възможността да проверят белодробното си здраве. При 56 от тях се установи Хронична обструктивна белодробна болест (ХОББ), която е била недиагностицирана до момента. Петима пациенти с обостряне на състоянието им директно са изпратени за болнично лечение, останалите 51 бяха насочени към пулмологични кабинети за провеждане на постоянно инхалаторно лечение на хроничното им заболяване. При трима се установиха данни за белодробен карцином и те бяха насочени към лечение“, обясни д-р Ангелова.  \r\nКампанията се провежда с подкрепата на Столична община и Института за здравно образование. За прегледи се записват пушачи или пасивни пушачи, които са с рисков профил за развитие на белодробни болести.  \r\nХроничната обструктивна белодробна болест (болестта на пушачите) е вече на трето място в света като причина за смърт. От 10-те най-смъртоносни болести 4 са белодробни: ХОББ, остри инфекции на долните дихателни пътища, карцином на белия дроб и туберкулоза! Белодробните болести са на първо място в Р. България по заболеваемост.", "date": "2018.09.12", "title": "София: В града ще се проведат безплатни прегледи за пушачи и пасивни пушачи"}
{"url": "http://www.focus-news.net/news/2018/09/12/2566038/srabski-medii-ramos-kakvo-pravish.html", "text": "Капитанът на испанския национален отбор Серхио Рамос изненада зрителите при победата на Испания с 6:0 над Хърватия в мач от Лигата на нациите. Защитникът пробва да подразни съперника с двуглавия албански орел, който е запазена марка на албанците и който се появява при спортни победи над Сърбия. Медиите в западната ни съседка реагираха с недоумение, защо Рамос атакува страната им по този начин, без да играе срещу сърби на терена. \r\nСитуацията става странна заради това, че Испания все още не е признала Косово и Рамос няма никакви аргументи да се подиграва на сърбите за конфликта в Косово.", "date": "2018.09.12", "title": "Сръбски медии: Рамос, какво правиш"}
{"url": "http://www.focus-news.net/news/2018/09/12/2566039/haskovo-obshtinata-se-vklyuchva-v-natsionalnata-kampaniya-da-izchistim-balgariya-zaedno.html", "text": "Община Хасково се включва за поредна година в националната кампания „Да изчистим България заедно“. Това съобщиха от пресцентъра на  Общината . В 9.00 часа на 15 септември пред Общината ще бъде организиран пункт за раздаване на чували и ръкавици за гражданите. \r\nСлужителите на Община Хасково отговорни за провеждането на кампанията „Да изчистим България заедно\" са Росица Павлова и Живко Желев, които отговарят на телефони съответно 038/603 374 и 038/603 370.   \r\nПредложените терени за почистване са: \r\n- Бул. „Освобождение“, горичката до бившия ДАП; \r\n- Старо Пловдивско шосе – в района на боровата гора и покрай шосето до Картинг пистата; \r\n- Лесопарк Кенана – района на пътя Дивото Козле - Ханче Клокотница, Розариума; \r\n- Парк Ямача; \r\n- Замърсени с отпадъци терени в покрайнините на града и селата. \r\nДобре е гражданите да оставят чувалите със събраните отпадъци до най-близкия съд за събиране на смет, за да могат да бъдат извозени към сметището. \r\nОбщинските служители също ще се включат в чистенето.", "date": "2018.09.12", "title": "Хасково: Общината се включва в националната кампания „Да изчистим България заедно“"}
{"url": "http://www.focus-news.net/news/2018/09/12/2566034/nsi-prez-2017-g-ot-balgariya-sa-izneseni-s-157-poveche-stoki-spryamo-2016-g.html", "text": "През 2017 г. от България са изнесени стоки на стойност 54 598.5 млн. лв., или с 15.7% повече спрямо 2016 г. Това сочи  статистика на Националния статистически институт (НСИ) . При сравнение на месечните данни за 2017 г. с данните за съответния месец на предходната година най-голям ръст се наблюдава при износа през март (29.0%), а спад не е регистриран през нито един от месеците. \r\nВнесените стоки (по цени CIF) през 2017 г. са за 59 233.4 млн. лв., което е с 15.7% повече от предходната година. Съпоставката на месечните данни за вноса през 2017 г. и 2016 г. показва, че най-голямо е увеличението през март (25.3%), а понижение не е регистрирано. \r\nВъншнотърговското салдо (износ FOB - внос CIF) за 2017 г. е отрицателно и е в размер на  \r\n4 634.9 млн. лв., което е с 615.0 млн. лв. повече от салдото за 2016 година. По цени FOB/FOB (след елиминиране на разходите за транспорт и застраховки при внос на стоки) отрицателното салдо за 2017 г. е на стойност 501.6 млн. лева.  \r\nИзносът на стоки от България, разпределен според Стандартната външнотърговска класификация, показва, че през 2017 г. в сравнение с 2016 г. най-голям ръст е отчетен при износа на „Артикули, класифицирани главно според вида на материала“ (33.3%). Спад (11.1%) се наблюдава само при износа от сектор „Безалкохолни и алкохолни напитки и тютюн“. \r\nПри вноса на стоки най-голямо нарастване е регистрирано в сектор „Необработени (сурови) материали, негодни за консумация (изкл. горивата)“ (45.7%), докато намаление не се наблюдава в нито един от секторите.  \r\nТърговия със стоки на България с ЕС \r\nПрез 2017 г. износът на стоки от България за страните от ЕС нараства с 10.9% спрямо предходната година и е в размер на 34 546.6 млн. лева. Основни търговски партньори на България са Германия, Италия, Румъния, Гърция, Белгия и Франция, които формират 67.5% от износа за ЕС. \r\nВносът на стоки в България от страните от ЕС през 2017 г. се увеличава с 11.2% в сравнение с 2016 г. и е в размер на 37 807.8 млн. лева. Най-съществен е стойностният обем на стоките, внесени от Германия, Италия, Румъния, Испания и Гърция, които представляват 56.7% от вноса от ЕС. \r\nВъншнотърговското салдо (износ FOB - внос CIF) на България със страните от ЕС за 2017 г. е отрицателно и е в размер на 3 261.2 млн. лева.  \r\nИзносът на стоки от България за ЕС, разпределен според Стандартната външнотърговска класификация, показва, че през 2017 г. в сравнение с 2016 г. най-голямо е увеличението в сектор „Мазнини, масла и восъци от животински и растителен произход“ (30.3%). Най-значителен спад се наблюдава в сектор „Безалкохолни и алкохолни напитки и тютюн“ (14.8%). \r\nНай-голям ръст при вноса на стоки от ЕС е регистриран в сектор „Необработени (сурови) материали, негодни за консумация (изкл. горивата)“ (46.1%), а намаление се наблюдава само в един от секторите - „Мазнини, масла и восъци от животински и растителен произход“ (5.6%). \r\nТърговия със стоки на България с трети страни  \r\nПрез 2017 г. износът на стоки от България за трети страни се увеличава с 25.1% спрямо предходната година и е на стойност 20 051.9 млн. лева. Водещи търговски партньори на България са Турция, Руската федерация, Китай, Египет, Сърбия, Съединените американски щати и бившата югославска република Македония, които формират 55.3% от износа за трети страни.  \r\nВносът на стоки в България от трети страни през 2017 г. нараства с 24.4% в сравнение с 2016 г. и е в размер на 21 425.6 млн. лева. Най-голям е стойностният обем на стоките, внесени от Руската федерация, Турция, Китай, Сърбия и Египет, чийто дял възлиза на 66.5% от вноса от трети страни. \r\nВъншнотърговското салдо (износ FOB - внос CIF) на България с трети страни за 2017 г. е отрицателно и е в размер на 1 373.7 млн. лв.", "date": "2018.09.12", "title": "НСИ: През 2017 г. от България са изнесени с 15.7% повече стоки спрямо 2016 г."}
{"url": "http://www.focus-news.net/news/2018/09/12/2566040/targovishte-42-godishen-mazh-e-v-bolnitsa-sled-sbivane-na-ploshtada-v-tsentara-na-selo-dralfa.html", "text": "Около 21.35 часа на 11 септември 2018 г. на площада в центъра на село Дралфа, община Търговище, е възникнал скандал между двама мъже от селото, прераснал в сбиване. Това съобщиха от  ОДМВР-Търговище . В резултат 30-годишният Ц. Д. е причинил на 42-годишен свой съселянин средна телесна повреда – фрактура и луксация на лява ръка, в резултат на който потърпевшият е настанен за лечение в МБАЛ-Търговище, без опасност за живота му. Ц. Д. е задържан на основание чл. 72, ал. 1, т. 1 от Закона за МВР. По случая е образувано досъдебно производство.", "date": "2018.09.12", "title": "Търговище: 42-годишен мъж е в болница след сбиване на площада в центъра на село Дралфа"}
{"url": "http://www.focus-news.net/news/2018/09/12/2566037/nsi-prez-perioda-yanuari-yuli-2018-g-iznosat-na-stoki-ot-balgariya-za-treti-strani-namalyava-s-232-v-sravnenie-sas-sashtiya-period-na-2017-g.html", "text": "През периода януари - юли 2018 г. износът на стоки от България за трети страни намалява с 23.2% в сравнение със същия период на 2017 г. и е на стойност 8 855.0 млн. лева. Това сочи  статистика на Националния статистически институт (НСИ) . Основни търговски партньори на България са Турция, Китай, Сърбия, Съединените американски щати, бившата югославска република Македония и Руската федерация, които формират 52.9% от износа за трети страни.  \r\nПрез юли 2018 г. износът на стоки от България за трети страни намалява с 19.3% спрямо същия месец на предходната година и е в размер на 1 368.4 млн. лева. \r\nПрез периода януари - юли 2018 г. при износа на стоки от България за трети страни, разпределен според Стандартната външнотърговска класификация, ръст в сравнение със същия период на 2017 г. е отбелязан само в сектор „Мазнини, масла и восъци от животински и растителен произход“ (33.3%). Най-голям спад се наблюдава в секторите „Минерални горива, масла и подобни продукти“ (61.9%) и „Безалкохолни и алкохолни напитки и тютюн“ (42.4%). \r\nВносът на стоки в България от трети страни през периода януари - юли 2018 г. се увеличава с 3.7% в сравнение със същия период на 2017 г. и е на стойност 12 621.9 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. \r\nПрез юли 2018 г. вносът на стоки в България от трети страни се увеличава с 18.8% спрямо същия месец на предходната година и е в размер на 2 045.9 млн. лeвa. \r\nПри вноса на стоки от трети страни, разпределен според Стандартната външнотърговска класификация, през периода януари - юли 2018 г. спрямо същия период на 2017 г. най-голямо  увеличение е отчетено в секторите „Мазнини, масла и восъци от животински и растителен произход“ (33.0%) и „Безалкохолни и алкохолни напитки и тютюн“ (21.7%). Най-голям спад се наблюдава в сектор „Минерални горива, масла и подобни продукти“ (10.2%). \r\nВъншнотърговското салдо (износ FOB - внос CIF) на България с трети страни през периода януари - юли 2018 г. е отрицателно и е в размер на 3 766.9 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 2 696.9 млн. лева. През юли 2018 г. външнотърговското салдо (износ FOB - внос CIF) с трети страни е отрицателно и е на стойност 677.5 млн. лева. \r\nТърговия със стоки на България с трети страни и ЕС - общо \r\nПрез периода януари - юли 2018 г. от България общо са изнесени стоки на стойност 30 463.8 млн. лв., което е с 1.8% по-малко в сравнение със същия период на 2017 г. През юли 2018 г. общият износ на стоки възлиза на 4 872.7 млн. лв. и нараства с 0.9% спрямо същия месец на предходната година. През периода януари - юли 2018 г. общо в страната са внесени стоки на стойност 36 018.0 млн. лв. (по цени CIF), или с 8.3% повече спрямо същия период на 2017 година.  \r\nПрез юли 2018 г. общият внос на стоки се увеличава с 18.7% спрямо същия месец на предходната година и възлиза на 5 615.7 млн. лева. \r\nОбщото външнотърговско салдо (износ FOB - внос CIF) е отрицателно през периода януари - юли 2018 г. и е на стойност 5 554.2 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - юли 2018 г. също е отрицателно и е в размер на 3 029.0 млн. лева. През юли 2018 г. общото външнотърговско салдо (износ FOB - внос CIF) е отрицателно и е на стойност 743.0 млн. лева. По цени FOB/FOB салдото също е отрицателно и е в размер на 379.3 млн. лева.", "date": "2018.09.12", "title": "НСИ: През периода януари - юли 2018 г. износът на стоки от България за трети страни намалява с 23.2% в сравнение със същия период на 2017 г."}
{"url": "http://www.focus-news.net/news/2018/09/12/2566036/haskovo-urok-po-pozharna-bezopasnost-i-demonstratsii-po-gasene-na-ogan-shte-se-provedat-v-detska-gradina-shturche-na-13-septemvri.html", "text": "Урок по пожарна безопасност и демонстрации по гасене на огън ще се проведат от 10.00 часа на 13 септември в детска градина \"Щурче\" в Хасково, сградата срещу ПМГ \"Акад. Боян Петканчин\". Това съобщиха от пресцентъра на  Община Хасково . \r\nРодителите на децата в градината са дали необходимото съгласие да бъдат снимани.", "date": "2018.09.12", "title": "Хасково: Урок по пожарна безопасност и демонстрации по гасене на огън ще се проведат в детска градина \"Щурче\" на 13 септември"}
{"url": "http://www.focus-news.net/news/2018/09/12/2566045/nsi-prez-perioda-yanuari-yuni-2018-g-iznosat-na-stoki-ot-balgariya-za-es-se-uvelichava-s-107-spryamo-sashtiya-period-na-2017-g.html", "text": "През периода януари - юни 2018 г. износът на стоки от България за ЕС се увеличава с 10.7% спрямо същия период на 2017 г. и е в размер на 18 104.5 млн. лева. Това сочи  статистика на Националния статистически институт (НСИ) . Основни търговски партньори на България са Германия, Италия, Румъния, Гърция, Франция и Белгия, които формират 68.9% от износа за държавите членки на ЕС. През юни 2018 г. износът на стоки за ЕС нараства с 4.4% спрямо същия месец на предходната година и е в размер на 3 195.2 млн. лева. При износа на стоки от България за ЕС, разпределен според Стандартната външнотърговска класификация, през периода януари - юни 2018 г. в сравнение със същия период на предходната година най-голям ръст е отбелязан в секторите „Храни и живи животни“ (37.1%) и „Необработени (сурови) материали, негодни за консумация (изкл. горивата)“ (31.1%). Спад се наблюдава само в сектор „Минерални горива, масла и подобни продукти“ (22.9%). \r\nВносът на стоки в България от ЕС през периода януари - юни 2018 г. се увеличава с 9.7% спрямо същия период на 2017 г. и е на стойност 19 826.3 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция. През юни 2018 г. вносът на стоки в България от държавите - членки на ЕС, нараства с 9.9% спрямо същия месец на предходната година и е в размер на 3 439.6 млн. лева.  \r\nПри вноса на стоки от ЕС, разпределен според Стандартната външнотърговска класификация, през периода януари - юни 2018 г. в сравнение със същия период на 2017 г. най-голямо процентно увеличение е регистрирано в сектор „Необработени (сурови) материали, негодни за консумация (изкл. горивата)“ (36.9%), а най-голямо намаление - в сектор „Мазнини, масла и восъци от животински и растителен произход“ (11.8%). \r\nВъншнотърговското салдо (износ FOB - внос CIF) на България с ЕС за периода януари - юни 2018 г. е отрицателно и е на стойност 1 721.8 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 445.1 млн. лева.", "date": "2018.09.12", "title": "НСИ: През периода януари - юни 2018 г. износът на стоки от България за ЕС се увеличава с 10.7% спрямо същия период на 2017 г."}
{"url": "http://www.focus-news.net/news/2018/09/12/2566041/parlamentat-othvarli-predlozhenieto-na-dps-predsedatelyat-na-vks-lozan-panov-zadalzhitelno-da-se-yavi-v-plenarna-zala.html", "text": "Парламентът отхвърли предложението на ПГ на ДПС за задължително явяване на председателя на ВКС Лозан Панов за гласуването на докладите за дейността на съдилищата през 2016 и 2017 година, предаде репортер на  Агенция „Фокус“ . „За“ гласуваха 30 народни представители, 5 бяха „против“, а 89 се въздържаха.  \r\n„Не е нормално докладът на всички съдилища да не бъде приет само, защото представляващият ги имал важна среща“, заяви депутатът от ДПС Хамид Хамид. \r\nБиляна ИВАНОВА", "date": "2018.09.12", "title": "Парламентът отхвърли предложението на ДПС председателят на ВКС Лозан Панов задължително да се яви в пленарна зала"}
{"url": "http://www.focus-news.net/news/2018/09/12/2566048/the-guardian-sasht-obmislyat-sanktsii-sreshtu-kitay-zaradi-uygurite.html", "text": "Държавният департамент на САЩ обяви, че е силно загрижен от „все по-тежките репресии“ срещу мюсюлманското малцинство в северозападния китайски Синдзян-уйгурски автономен регион, докато администрацията на президента Доналд Тръмп предполагаемо подготвя санкции срещу високопоставени китайски официални лица и компании, свързани с нарушения на човешките права, пише  електронното издание на британския левичарски вестник The Guardian. \r\nКитайската кампания за „тежък удар“, която се провежда като контратерористична операция, е довела, както твърди изданието, до арестуването на повече от един милион души, основно етнически уйгури, казахи и други членове на малцинствата. Според The Guardian те са държани в тайни лагери. \r\n„Дълбоко разтревожени сме от все по-тежките репресии, не само срещу уйгурите, но и срещу казахите и други мюсюлмани в този китайски регион“, заяви говорителят на Държавния департамент Хедър Науърт по време на пресконференция, повтаряйки опасенията, изразени през последните месеци от високопоставени официални лица във Вашингтон. \r\nВ края на август, припомня вестникът, група американски конгресмени поискаха от държавния секретар Майк Помпео и министъра на финансите Стивън Мнучин да наложат санкции на седем китайски официални лица, включително на председателя на клона на Китайската комунистическа партия в Синдзян-уйгурския автономен регион Чен Куангуо, който провежда репресиите. От Вашингтон са заявили пред „Ройтерс“, че ограничителните мерки все още се обсъждат. \r\nКакто отбелязва The Guardian, американското правителство обмисля да наложи санкции на китайските компании, които са замесени в изграждането на лагерите и системите за наблюдение на уйгурите. \r\nПревод и редакция:", "date": "2018.09.12", "title": "The Guardian: САЩ обмислят санкции срещу Китай заради уйгурите"}
{"url": "http://www.focus-news.net/news/2018/09/12/2566043/ministar-vladislav-goranov-okolo-1-mlrd-lv-shte-sa-dopalnitelnite-razhodi-za-uvelichavaneto-s-10-na-zaplatite-na-personala-v-byudzhetnata-sfera-dogodina.html", "text": "Около 1 млрд. лв. ще бъдат допълнителните разходи за увеличаването с 10% на заплатите на персонала в бюджетната сфера догодина. Това каза министърът на финансите Владислав Горанов на брифинг в Министерски съвет, предаде репортер на  Агенция „Фокус“ .                                    \r\nГоранов посочи, че до края на август превишението на приходите над разходите е близо 2,5 млрд. лв. „Макропрогнозата за следващата година и очакваните приходи в резултат от увеличението на БВП дават възможност да предвидим от началото на следващата година 10% увеличение на разходите за персонал на цялата бюджетна сфера – това ще заседне всички служители, които работят в бюджетни администрации. Заради планираното 10-процентно увеличение на заетите в средното образование, с 20% ще бъде увеличен техният бюджет“, каза още финансовият министър и посочи, че очакванията на правителството са това увеличение на възнагражденията да повлияе положително и за увеличаване и на другите доходи в страната. По думите му от увеличените разходи за персонал ще последва и по-голям приход в социалните и здравноосигурителните фондове. Горанов обясни, че с около 1% от БВП – 1 млрд. лв., ще бъдат допълнителните разходи за персонала в бюджетната сфера. \r\n„Ще увеличим с 10% средствата на персонала, оттам нататък ще се предлагат различни пари в увеличение във всеки сектор. Предвижда се индивидуалното увеличение да бъде съобразено с трудовото изпълнение. Но ще осигурим възможност на всеки един ръководител да разполага с 10% повече средства“, обясни Горанов. По думите му към момента 433 хил. души са заети в държавната администрация. \r\nНа въпрос дали увеличението е заради предстоящите избори догодина, той отговори: „Всяка година има избори. Но сега се дискутира бюджетът“. \r\nЦветилена СИМЕОНОВА", "date": "2018.09.12", "title": "Министър Владислав Горанов: Около 1 млрд. лв. ще са допълнителните разходи за увеличаването с 10% на заплатите на персонала в бюджетната сфера догодина"}
{"url": "http://www.focus-news.net/news/2018/09/12/2566044/burgas-shkolata-po-fotografiya-kam-tsentara-za-podkrepa-na-lichnostnoto-razvitie-v-grada-nabira-chlenove.html", "text": "От 1 октомври 2018 г. започва новата учебна година на Център за подкрепа на личностното развитие-Бургас. Една от школите към центъра е Школата по фотография с ръководител Борислав Пенков. Занятията се провеждат на улица „Райна Княгиня“ 11 всеки понеделник и сряда, от 19.00 до 20.30 ч. или на открито – 2 пъти седмично. Това съобщиха от пресцентъра на  Общината .  \r\nМладите фотографи - ученици от 9 до 12 клас, активно участват в отразяването на събития, в общински, областни и национални фотоконкурси, и печелят много награди. \r\nЖелаещите родители могат да запишат детето си до 28 септември 2018 г. в школата на имейл: odk_bourgas@abv.bg. Заявлението може да бъде изтеглено от сайта на Център за подкрепа на личностното развитие-Бургас: odk- burgas.com. Телефон за информация: 056/844549", "date": "2018.09.12", "title": "Бургас: Школата по фотография към Центъра за подкрепа на личностното развитие в града набира членове"}
{"url": "http://www.focus-news.net/news/2018/09/12/2566046/437-e-razkrivaemostta-na-prestapleniya-v-stranata-prez-2017-g-te-se-uvelichavat-s-28-spryamo-2016-g.html", "text": "Парламентът прие докладите за дейността на Прокуратурата и разследващите органи през 2016 и 2017 година, предаде репортер на  Агенция „Фокус“ . През 2017 година разкриваемостта на престъпленията е 43.7%, което е с 3,9% по-малко спрямо 2016 година и с 1,8% повече от 2015 година. През миналата година преобладават престъпленията против собствеността, следвани от общоопасните, икономическите и престъпленията против личността. През 2017 година е отчетено увеличение на престъпленията с 2,8% спрямо предходната година и намаления с 1,1% спрямо 2015 година. Регистрираните престъпления в страната през 2017 година са 106 659, а през 2016 година - 103 773. Разкритите престъпления през миналата година са 46 650, а през 2016 година - 49 460. Висок е делът на приключените в срок разследвания, който за 2017 година е 97,79%. През 2016 година делът е 99,97%. Предадените на съд лица през миналата година е 37 087, а през 2016 година - 38 469. За последните три години делът на осъдените и санкционираните лица с влязъл в сила акт е над 97%. Лицата с влезли в сила осъдителни съдебни решения за 2017 година са 33 778, а за 2016 година- 34 454. \r\nБиляна ИВАНОВА", "date": "2018.09.12", "title": "43,7% е разкриваемостта на престъпления в страната през 2017 г., те се увеличават с 2,8% спрямо 2016 г."}
{"url": "http://www.focus-news.net/news/2018/09/12/2566047/montana-72-godishna-peshehodka-e-blasnata-ot-lek-avtomobil-v-selo-kovachitsa.html", "text": "72-годишна пешеходка е блъсната от лек автомобил в село Ковачица. Това съобщиха от  ОДМВР - Монтана . Инцидентът е станал на 11 септември 2018 г. около 07.40 часа на ул. \"Осма\" в село Ковачица, община Лом. Водач на лек автомобил на 55 години, при движение от град Козлодуй към град Лом, шофирал с несъобразена скорост с релефа на пътя и интензивността на движението. В следствие на това губи контрол над волана, излиза вдясно извън пътя и блъска движещата се по банкета 72-годишна пешеходка от същото село. При реализираното ПТП са нанесени материални щети на автомобила и телесна повреда на жената - фрактура на раменна и тазобедрена кост. Пострадалата е настанена в МБАЛ Лом, без опасност за живота. Пробата за алкохол на водача е отрицателна, съставен му е акт по ЗДвП. По случая е образувано досъдебно производство.", "date": "2018.09.12", "title": "Монтана: 72-годишна пешеходка е блъсната от лек автомобил в село Ковачица"}
{"url": "http://www.focus-news.net/news/2018/09/12/2566049/sliven-krepostta-tuida-prodalzhava-da-raboti-s-lyatno-rabotno-vreme-i-prez-mesets-septemvri.html", "text": "Крепостта „Туида“ в Сливен продължава да работи и през месец септември с лятно работно време – от 09.00 до 20.00 часа, без почивен ден. Това съобщиха от пресцентъра на  Община Сливен . \r\nС отворени врати и разнообразна програма ще бъдат отбелязани предстоящите празници и бележити дати. От 21 до 25 септември ще се състоят Европейски дни на наследството, с вход свободен. 110 години от Независимостта на България ще бъдат отбелязани на 22 септември, а входът отново е свободен. Програмата включва и отбелязване на Международния ден на туризма на 27 септември. \r\nДемонстрации на възстановки на оръжия, облекла и елементи от бита през Ранното средновековие ще бъдат представени в Нощта на учените на 28 септември. Те ще започнат от 15.00 часа. На желаещите да усетят духа на миналото ще бъдат предоставяни костюми и въоръжение. Малко по-късно, от 19.00 часа, в Националния музей на текстилната индустрия в Сливен, ще бъдат представени презентация \"Текстилът през средновековието\" и конкурс-ревю. Гост-лектор ще бъде Калина Атанасова.", "date": "2018.09.12", "title": "Сливен: Крепостта „Туида“ продължава да работи с лятно работно време и през месец септември"}
{"url": "http://www.focus-news.net/news/2018/09/12/2566050/ministar-vladislav-goranov-obsazhdat-se-nyakolko-modela-za-promyana-v-sistemata-za-zdraveopazvaneto-edin-ot-tyah-vklyuchva-zadalzhitelna-zdravna-osigurovka.html", "text": "Обсъждат се няколко модела за промяна в системата за здравеопазването, един от тях включва задължителна здравна осигуровка. Това каза министърът на финансите Владислав Горанов на брифинг в Министерски съвет, предаде репортер на  Агенция „Фокус“ . \r\nНа въпрос дали ще има въвеждане на задължителни здравни осигуровки, Горанов поясни, че подобен елемент стои в един от моделите, които се разглеждат в момента. „Въпрос на терминологичен спор е дали задължителната застраховка е нов вид данъчно бреме. Но по-скоро да, и това ще е част от дебата дали един такъв модел е приемлив. Лично аз съм привърженик на един друг. Всички модели за промяна в системата на здравеопазването предстои да бъдат представени до края на септември в Народното събрание“, обясни Горанов.  \r\nФинансовият министър посочи, че е привърженик на модел за демонополизация на НЗОК с даване право на избор на осигурените лица дали да се осигуряват с цялата си вноска в частно дружество или да останат осигурени в здравната каса. „В момента текат дебати между Министерството на здравеопазването и представители на лекарския съюз и пациентски организации във връзка с това“, каза още Горанов. \r\nЦветилена СИМЕОНОВА", "date": "2018.09.12", "title": "Министър Владислав Горанов: Обсъждат се няколко модела за промяна в системата за здравеопазването, един от тях включва задължителна здравна осигуровка"}
{"url": "http://www.focus-news.net/news/2018/09/12/2566042/sastoyanie-na-sayuza-prez-2018-evropeyskata-komisiya-predlaga-merki-za-garantirane-na-svobodni-i-chestni-evropeyski-izbori.html", "text": "За да се гарантира, че изборите за Европейски парламент през следващата година ще бъдат организирани по свободен, честен и сигурен начин, председателят Жан-Клод Юнкер обяви в своята реч за състоянието на Съюза набор от конкретни мерки, включително по-голяма прозрачност на онлайн политическата реклама и възможност за налагане на санкции за незаконно използване на лични данни с цел да се повлияе умишлено върху резултата от европейските избори. Целта на днешните предложения на Комисията е да се вземат мерки във връзка с потенциалните заплахи за изборите и по този начин да се засили устойчивостта на демократичните системи на Съюза, съобщава  пресслужбата на Европейската комисия . \r\nНякои неотдавнашни случаи показаха рисковете, които крие насочването на масови онлайн кампании за дезинформация към гражданите с цел дискредитиране и лишаване от легитимност на избори. Смята се също, че лични данни са били използвани незаконно. Освен това атаките срещу изборна инфраструктура и информационни системи на кампанията са хибридни заплахи, които налагат предприемането на действия. Затова е много важно преди европейските избори следващата година да укрепим демократичната устойчивост на Европа и да се уверим, че правилата за прозрачност и защита на изборния процес от чуждестранна намеса се прилагат и онлайн. \r\nНаборът от мерки, предложени днес от Европейската комисия, включва: \r\n•\tПрепоръка относно мрежите за изборно сътрудничество, онлайн прозрачността, защитата срещу кибернетични инциденти и борбата срещу кампаниите за дезинформация: държавите членки се насърчават да създават национални мрежи за изборно сътрудничество, състоящи се от съответните компетентни органи (избирателни органи и органи в областта на киберсигурността, защитата на данни и правоприлагането), и да определят звено за контакт, което да участва в мрежа за изборно сътрудничество на европейско равнище. Това ще даде възможност на органите бързо да откриват потенциални заплахи, да обменят информация и да реагират координирано. \r\n•\tКомисията също така препоръчва по-голяма прозрачност на онлайн политическата реклама и определянето на целева аудитория. Европейските и националните политически партии, фондации и организатори на кампании трябва да предоставят информация за своите разходи за онлайн рекламни кампании, като посочат коя партия или политическа група за подкрепа стои зад онлайн политическата реклама, а също така и като публикуват информация за критериите за определяне на целевата аудитория, използвани за разпространяване на информация сред гражданите. Когато тези принципи не се спазват, държавите членки трябва да налагат санкции на национално равнище. \r\n•\tНационалните органи, политическите партии и медиите също трябва да вземат мерки за защита на своите мрежи и информационни системи от заплахи за киберсигурността въз основа на насоките, разработени от националните органи в рамките на групата за сътрудничество в областта на мрежовата и информационна сигурност, заедно с Агенцията на ЕС за киберсигурност и Европейската комисия. \r\n•\tНасоки относно прилагането на законодателството на ЕС за защита на данните. Насоките ще помогнат на националните органи и на европейските и националните политически партии да изпълняват задълженията си относно защитата на данните в рамките на правото на ЕС в контекста на изборите. Общият регламент на ЕС относно защитата на данните се прилага от май 2018 г., като той обхваща и всички европейски и национални политически партии и други участници в контекста на изборите, като информационни брокери и социални медии. В светлината на случая Cambridge Analytica и по-общо на нарастващия ефект от микро-насочването към гласоподавателите въз основа на техните лични данни, Комисията припомня задълженията за защита на данните, които важат за всички участници в европейските избори. \r\n•\tЗаконодателно изменение с цел въвеждане на по-строги правила относно финансирането на европейските политически партии. Целенасочената промяна на Регламент № 1141/2014 на Европейския парламент и Съвета относно статута и финансирането на европейските политически партии и на европейските политически фондации ще направи възможно налагането на финансови санкции за нарушаване на правилата за защита на данните с цел да се повлияе на резултата от европейските избори. Санкциите ще възлизат на 5 % от годишния бюджет на засегнатата европейска политическа партия или фондация. Санкциите ще бъдат прилагани от Орган за европейските политически партии и европейските политически фондации. Освен това уличените в нарушение няма да могат да кандидатстват за финансиране от общия бюджет на Европейския съюз през годината, в която са били санкционирани. \r\n•\tРегламент за обединяване на ресурси и експертен опит в областта на технологиите за киберсигурност. С цел да се следва развитието на постоянно променящите се киберзаплахи, Комисията предлага да бъде създадена мрежа от експертни центрове в сферата на киберсигурността, за да се насочва и координира по-добре наличното финансиране за сътрудничество в областта на киберсигурността, изследванията и иновациите. Нов Европейски експертен център в сферата на киберсигурността ще управлява свързаната с киберсигурността финансова подкрепа от бюджета на ЕС и ще улеснява съвместните инвестиции на Съюза, държавите членки и промишлеността, за да се подкрепи сектора на киберсигурността в ЕС и да се гарантира, че нашите системи за защита са в крак с технологичното развитие.", "date": "2018.09.12", "title": "Състояние на Съюза през 2018: Европейската комисия предлага мерки за гарантиране на свободни и честни европейски избори"}
{"url": "http://www.focus-news.net/news/2018/09/12/2566053/bsp-prodalzhava-razgovorite-po-viziya-za-balgariya-s-horata-ot-oblast-blagoevgrad-na-13-septemvri.html", "text": "БСП продължава разговорите по „Визия за България” с хората от област Благоевград. Това съобщиха от пресцентъра на  НС на БСП . На 13 септември социалистите ще се срещнат с жители на общините Благоевград, Симитли, Струмяни, Кресна, Сандански, Петрич и Якоруда. Народните представители Надя Клисурска, Петър Кънев, Ирена Анастасова, Николай Бошкилов и Иван Ченчев ще се срещнат с жители на Благоевград в конферентната зала на хотел Кристо от 18.00 часа. В читалище „Климент Охридски” в Симитли от 18.00 часа народните представители Станислав Владимиров, Любомир Бонев и Милко Недялков ще дискутират с жителите на населените места важни за общината теми и приоритетите на „Визия за България”. \r\nНародните представители Атанас Костадинов,Чавдар Велинов и Даниел Йорданов ще разговарят с жители на община Струмяни. Срещата ще започне в 18.00 часа в клуба на БСП в с. Микрево. В 19.00 часа в залата на Общински съвет – Кресна, народните представители Елена Йончева, Валентин Ламбев и Кристиан Вигенин ще разговарят за приоритетите на Визията с жители на общината. \r\nВ 18.00 часа на 13 септември в конферентната зала на хотел Св. Никола в Сандански народните представители Румен Гечев, Никола Динков и Лало Кирилов ще разговарят с жителите на населените места в общината. Народните представители  Крум Зарков, Георги Йорданов, Николай Цонков и Веска Ненчева ще  разяснят приоритетите на „Визия за България” пред жителите на Петрич в залата на общината от 18.00 часа. Приоритетите, заложени във Визията, свързани с демографията и инфраструктурата с жителите на община Якоруда ще разискват народните представители  Александър Симов, Явор Божанков, Христо Проданов и Илиян Тимчев. Срещата ще се проведе в градината на ресторант Балкана в 18.00 часа.", "date": "2018.09.12", "title": "БСП продължава разговорите по „Визия за България” с хората от област Благоевград на 13 септември"}
{"url": "http://www.focus-news.net/news/2018/09/12/2566056/pazardzhik-vik-priklyuchi-podmyanata-na-vodoprovoda-pod-novoto-kragovo-krastovishte-v-grada.html", "text": "ВиК-Пазарджик приключи подмяната на водопровода под новото кръгово кръстовище на улиците „Петър Бонев“ и „Александър Стамболийски“ в Пазарджик, съобщиха за  Радио „Фокус“ – Пазарджик  от дружеството. Кръстовището се изгражда за подобряване на организацията и безопасността на движението. В района на кръстовището е поставено и ново улично осветление. Запазва се съществуващата велосипедна алея. Кръстовището е едно от най-натоварените в града и там  често стават инциденти, а  с изграждането му идеята е те да се намалят. \r\nВаня НИКОЛОВА", "date": "2018.09.12", "title": "Пазарджик: ВиК приключи подмяната на водопровода под новото кръгово кръстовище в града"}
{"url": "http://www.focus-news.net/news/2018/09/12/2566057/ministar-vladislav-goranov-v-naprednal-stadiy-sme-v-ustanovyavaneto-na-blizko-satrudnichestvo-s-evropeyskata-tsentralna-banka-po-otnoshenie-na-bankoviya-nadzor.html", "text": "Вече сме в напреднал стадий в установяването на близко сътрудничество с Европейската централна банка по отношение на банковия надзор. Това каза министърът на финансите Владислав Горанов на брифинг в Министерски съвет, предаде репортер на  Агенция „Фокус“ . \r\n„Във връзка с кандидатстването за еврозоната предстоят технически консултации – в София пристигат експерти от Европейската централна банка и от България ще ходят експерти там. Вече сме на доста напреднал стадий на технически консултации относно процесите, свързани с установяване на близко сътрудничество с Европейската централна банка по отношение на банковия надзор“, каза още Горанов и посочи, че планът се движи в график. „Но и законодателните ангажименти, които имаме за промени в Закона за кредитните институции, в Закона за БНБ и в други закони, вече са на дневен ред и някои от тях са в парламента и се гледат“, обясни финансовият министър. \r\nЦветилена СИМЕОНОВА", "date": "2018.09.12", "title": "Министър Владислав Горанов: В напреднал стадий сме в установяването на близко сътрудничество с Европейската централна банка по отношение на банковия надзор"}
{"url": "http://www.focus-news.net/news/2018/09/12/2566055/ministar-ekaterina-zaharieva-shte-se-sreshtne-s-ministara-na-vanshnite-raboti-na-kralstvo-maroko-na-13-septemvri.html", "text": "Вицепремиерът и министър на външните работи Екатерина Захариева ще приеме на 13 септември в МВнР министъра на външните работи и международното сътрудничество на Кралство Мароко Насер Бурита, който пристига на официално посещение в България по нейна покана. Това съобщиха от пресцентъра на  Министерството на външните работи . \r\nПосещението на министър Бурита е първата визита на марокански външен министър у нас от близо 40 години насам и е поредната проява на активизирания през последната година диалог с държавите от района на Близкия изток и Северна Африка, в частност с тези от Магреба. \r\nРазговорите в МВнР ще започнат със среща \"на четири очи\" между двамата министри и ще продължат с пленарно заседание между двете делегации. Министър Захариева и министър Бурита ще обсъдят възможностите за активизиране на двустранния политически диалог, перспективите за разширяване на търговско-икономическото и инвестиционно сътрудничество и за задълбочаване на сътрудничеството в областта на сигурността, противодействието на тероризма и радикализацията, взаимодействието по въпросите на миграцията.  \r\nВ рамките на визитата ще бъде подписан Меморандум за сътрудничество между Дипломатическия институт към министъра на външните работи на Република България и Дипломатическата академия на Кралство Мароко. Двамата министри ще направят изявления за медиите.", "date": "2018.09.12", "title": "Министър Екатерина Захариева ще се срещне с министъра на външните работи на Кралство Мароко на 13 септември"}
{"url": "http://www.focus-news.net/news/2018/09/12/2566060/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Източници са потвърдили, че президентът и премиерът на Косово Хашим Тачи и Рамуш Харадинай са пътували до Тирана късно във вторник за спешна среща с премиера на Албания Еди Рама. Изненадващата визита се случва по време на дебата за размяна на територии между Косово и Сърбия, предложение, което има пълната подкрепа на Тачи, но е абсолютно неприемливо за Харадинай, пише  базираното в Прищина албанско електронно издание Gazeta Express . \r\nВестникът е получил тази информация без повече подробности. Косовският премиер е отрекъл информацията във „Фейсбук“ и е добавил, че в сряда сутринта започва работа „свързана с дневния ред“, без  да конкретизира повече. \r\nОт друга страна, председателят на парламента в Прищина Кадри Весели и вицепремиера Фатмир Лимай са пътували до Тирана в рамките на планирано посещение и в сряда те ще се срещнат с политическото ръководство на Албания, за да обсъдят последните събития в Косово. \r\n***  Президентът на Косово Хашим Тачи е на работно посещение в Македония, пише електронното издание на  македонския вестник „Вечер“ . \r\nВ хода на визитата, както информират от пресслужбата на македонското правителство, Тачи ще има среща с премиера Зоран Заев. \r\nПърво ще се проведе среща очи в очи между косовския президент и Заев, а след това ще има и двустранна среща на делегациите на правителствата на Македония и Косово, съобщават от Скопие, а след края на преговорите ще има и изказвания пред медиите. \r\n***  Служителите в солунската община са били изненадани да открият, че знамето на Европейския съюз, едно от трите на главния вход на кметството, е заменено от знаме, изобразяващо Слънцето от Вергина, древногръцки символ, използван много векове и станал символ на Македония, пише  електронното издание на вестник Protothema . \r\nНа пилоните пред кметството в Солун има три знамена – гръцкото, на общината и на ЕС, което е било свалено и заменено с флага с въпросния символ. \r\nВестникът отбелязва, че извършителите все още не са идентифицирани от властите и припомня, че подобни инциденти са се случвали и в миналото. \r\n***   Сръбската прогресивна партия (СПС) е подписала тихомълком най-лошият документ за сръбската позиция спрямо Косово – Брюкселското споразумение, заяви председателят на опозиционната Демократическа партия на Сърбия (ДПС), докато коментираше посещението на президента Александър Вучич в Косово, пише  електронното издание на вестник Danas . \r\nЙованович пртипомни, че Вучич \"не каза нито дума за Конституцията на Република Сърбия, нито за Резолюция 1244 на Съвета за сигурност на ООН \". \r\n„Сръбското правителство и президента Вучич не са дорасли, нито са достойни за историческия момент, в който Сърбия е понастоящем“, смята лидерът на ДПС. \r\nМилош Кович, председател на Политическия съвет на ДПС заяви, че посещението Вучич в Косово е \"историческо фиаско, защото той обеща да излезе публично с плана си за Косово и Метохия, но не удържа думата си и това не му е за първи път\". \r\n„Това преди всичко означава, че той е човек, който импровизира и взима временни решения ... сърбите в Косово и Метохия са преследвани от сърби. Хората бяха заплашени да дойдат на митинг. Вероучителите в училищата губят работата си заради своя епископ, който не оказва подкрепа на властите. Жалко е, че президентът на Република Сърбия не знае къде са неговите граници\", заяви Кович.", "date": "2018.09.12", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/09/12/2566059/dobrich-do-mesets-se-ochakva-da-zapochnat-stroitelno-montazhni-raboti-v-sportna-zala-dobrotitsa.html", "text": "До месец се очаква да започнат строително-монтажни работи в Спортна зала „Добротица“. Това съобщи Петър Енев, директор на Дирекция „Икономическо развитие и европейски фондове“ в Община град Добрич, предаде кореспондент на  Радио „Фокус” – Варна . Приключили са процедурите по обществените поръчки за ремонта на Спортна зала „Добротица“ и лекоатлетическата писта. Очакваната инвестиция е за над 300 000 лв. Изцяло обновени ще бъдат участъкът за тласкане на гюле и участъкът за висок скок, съгласно изискванията за ползването им за спортни състезания. Подобренията ще осигурят нормална среда за провеждане на тренировки за спортните клубове и спортното училище в града. Освен това желанието на Общината е Добрич и спортната зала да се „върнат“ в спортния републикански календар. Това от своя страна ще има и социално-икономически ефект за града, давайки възможности за хотелиери и услуги. Приключили са също процедурите по обществени поръчки, свързани с ремонти в сградата на Природо-математическа гимназия (ПМГ) „Иван Вазов“, съобщи още Петър Енев. Инвестициите са за около 300 000 лв. Вече се осъществяват строително-монтажни работи, които касаят канализацията на гимназията, която по думите на Енев е била тотално компрометирана и всички фекални води са се събирали в подземията на училището. Това е създавало ненормални условия за учебен процес в по-топлите месеци на годината. Ремонтът няма да попречи на нормалния учебен процес. В ПМГ ще започне още един ремонт – смяна водогрейните котли. Газовите, които не са подменяни от години, ще бъдат заменени с нови. До понеделник се очаква да приключат и ремонти на кабинети в тази гимназия.  \r\nЖулиета НИКОЛОВА", "date": "2018.09.12", "title": "Добрич: До месец се очаква да започнат строително-монтажни работи в Спортна зала „Добротица“"}
{"url": "http://www.focus-news.net/news/2018/09/12/2566061/burgas-vazstanoveno-e-dvizhenieto-po-avtomagistrala-trakiya-v-uchastaka-zheleznik-karnobat-pri-km-317-v-posoka-burgas.html", "text": "Възстановено е движението по автомагистрала „Тракия“ в участъка Железник - Карнобат при км 317 в посока Бургас. Това съобщиха от пресцентъра на  Агенция „Пътна инфраструктура“ .", "date": "2018.09.12", "title": "Бургас: Възстановено е движението по автомагистрала „Тракия“ в участъка Железник - Карнобат при км 317 в посока Бургас"}
{"url": "http://www.focus-news.net/news/2018/09/12/2566064/dobrich-dragni-dragnev-shte-predstavi-novata-si-kniga-vreme-za-sboguvane-v-dom-pametnik-yordan-yovkov.html", "text": "На 18 септември от 17.30 часа в Дом-паметник „Йордан Йовков“ Драгни Драгнев ще представи новата си книга „Време за сбогуване“. Това съобщиха от пресцентъра на  Община Добрич/b>. Новелата е посветена на 78-годишнината от възвръщането на Южна Добруджа към България. За книгата ще говори Драгомил Георгиев – литературен критик. Книгата излиза под знака на Издателство „Матадор 74“, неин редактор е Таньо Божков.  \r\nДрагни Драгнев е син на Добруджа. Текстовете му са земни и силни. Равнината му дава просторите и душата си. И в личната изповед, и в радостта, и в болката и тревогата на живота негова тема е човекът.  \r\nОрганизатори на събитието са Община град Добрич, Регионален исторически музей – Добрич и Сдружение на писателите – Добрич.", "date": "2018.09.12", "title": "Добрич: Драгни Драгнев ще представи новата си книга „Време за сбогуване“ в Дом-паметник „Йордан Йовков“"}
{"url": "http://www.focus-news.net/news/2018/09/12/2566058/danas-sarbiya-opozitsiyata-v-sarbiya-opredeli-poseshtenieto-na-vuchich-v-kosov-kato-istorichesko-fiasko-i-smyata-che-toy-ne-e-dorasal-i-dostoen-za-istoricheskiya-moment-za-sarbiya.html", "text": "Сръбската прогресивна партия (СПС) е подписала тихомълком най-лошият документ за сръбската позиция спрямо Косово – Брюкселското споразумение, заяви председателят на опозиционната Демократическа партия на Сърбия (ДПС), докато коментираше посещението на президента Александър Вучич в Косово, пише  електронното издание на вестник Danas . \r\nЙованович пртипомни, че Вучич \"не каза нито дума за Конституцията на Република Сърбия, нито за Резолюция 1244 на Съвета за сигурност на ООН \". \r\n„Сръбското правителство и президента Вучич не са дорасли, нито са достойни за историческия момент, в който Сърбия е понастоящем“, смята лидерът на ДПС. \r\nМилош Кович, председател на Политическия съвет на ДПС заяви, че посещението Вучич в Косово е \"историческо фиаско, защото той обеща да излезе публично с плана си за Косово и Метохия, но не удържа думата си и това не му е за първи път\". \r\n„Това преди всичко означава, че той е човек, който импровизира и взима временни решения ... сърбите в Косово и Метохия са преследвани от сърби. Хората бяха заплашени да дойдат на митинг. Вероучителите в училищата губят работата си заради своя епископ, който не оказва подкрепа на властите. Жалко е, че президентът на Република Сърбия не знае къде са неговите граници\", заяви Кович. \r\nПревод и редакция:", "date": "2018.09.12", "title": "Danas (Сърбия): Опозицията в Сърбия определи посещението на Вучич в Косов като „историческо фиаско“ и смята, че той не е дорасъл и достоен за историческия момент за Сърбия"}
{"url": "http://www.focus-news.net/news/2018/09/12/2566052/spetsializiranata-prokuratura-izze-novi-500-000-lv-po-deloto-arabadzhievi-trima-sa-zadarzhani-za-24-chasa.html", "text": "Специализираната прокуратура иззе нови 500 000 лв. по делото „Арабаджиеви“, трима са задържани за 24 часа. Това съобщиха от пресцентъра на  Апелативна специализирана прокуратура . В рамките на разследването по досъдебното производство за данъчни престъпления и пране на пари, по което бяха обвинени членове на фамилия Арабаджиеви и техни служители, на 11 септември 2018 г. в Бургас бяха проведени процесуално-следствени действия. При полицейска проверка на джип с трима пътника, у двама от тях са намерени хартиени пликове, съдържащи около половин милион лева. По случая незабавно е уведомена Специализирана прокуратура. По неотложност процесуално-следствените действия са възложени на ОДМВР - Бургас. Установено е, че едно от лицата, у което са намерени над 298 000 лева (изтеглени от банкова институция) е пряко свързано с управлението на едно от инкриминираните дружества по досъдебно производство на СП – на захарния завод „Кристал“ в Пловдив. У друго лице е намерена и иззета сумата от 200 000 лв. \r\nЗадържани за 24 часа по Закона за МВР са трите лица, иззет е и джипът, с който са се придвижвали. Установява се тяхната съпричастност в евентуална престъпна дейност и участие в разкритата организирана престъпна група за усвояване на неследващ се ДДС, в т.ч. от фиктивни сделки на захарния завод в Пловдив.", "date": "2018.09.12", "title": "Специализираната прокуратура иззе нови 500 000 лв. по делото „Арабаджиеви“, трима са задържани за 24 часа"}
{"url": "http://www.focus-news.net/news/2018/09/12/2566063/ikonomicheskata-zona-na-natsionalna-kompaniya-industrialni-zoni-naredi-bozhurishte-na-chelnite-mesta-po-investitsii.html", "text": "Община Божурище се нарежда сред 20-те общини с най-добри показатели за финансова самостоятелност, устойчивост и инвестиционна активност. Това показват данните на Министерството на финансите за второто тримесечие на тази година, съобщиха от пресцентъра на  „Национална компания индустриални зони“ .  \r\nОсновен притегателен център за инвестиции там е Икономическа зона София-Божурище. Финансовите показатели поставят Божурище в групата на големи общини като София, Пловдив, Варна, Стара Загора и други.   \r\nПо данни на Министерството на финансите към края на второто тримесечие на 2018-та година се наблюдава подобрение на инвестиционната активност на общините спрямо средното равнище на показателя от 7.89%, отчетен за същия период на 2017 г.  \r\nВ същото време всяка втора община в страната има дългове, като общият обем на просрочените задължения е в размер на 138,2 млн. лева. Анализът на финансовите отчети показва още, че средният дял на приходите в общите постъпления за страната нараства до 41,95% за разглеждания период.  \r\nЗоната на „Национална компания индустриални зони“ в Божурище се радва на все по-голям интерес през последните години. Икономическа зона София-Божурище със сигурност допринася за инвестиционната активност на територията на Община Божурище.  \r\nАктуалните данни на НКИЗ към края на август сочат, че националната компания е подписала 23 предварителни и окончателни договора с инвеститори в Божурище. Някои от тях вече работят, а други в момента реализират инвестиционните си проекти. \r\nСред тях са големи компании от Германия, Дания, Турция, Гърция и България. Първа в Божурище изгради производствената си база германската „Бер-Хелла Термоконтрол“. Най-голяма по обем е инвестицията на датската компания „ЮСК Бул“. \r\nОбщата стойност на инвестиционните проекти в Божурище надхвърля 456 млн. лева, а броят на новооткритите работни места е 1130.", "date": "2018.09.12", "title": "Икономическата зона на „Национална компания индустриални зони“ нареди Божурище на челните места по инвестиции"}
{"url": "http://www.focus-news.net/news/2018/09/12/2566054/varna-ot-obshtina-provadiya-nastoyavat-pred-oblastnata-administratsiya-za-registrirane-na-novi-8-ploshtadki-za-zagrobvane-na-zhivotni.html", "text": "От Община Провадия настояват пред Областната администрация във Варна за регистриране на нови 8 площадки за загробване на животни. Това каза в интервю за  Радио „Фокус“ – Варна  кметът на града Филчо Филев. Той обясни, че е поставил въпроса пред областния управител още на предходни заседания на щаба, свикан във връзка със случаите на болни от африканска чума по свинете животни в село Тутраканци. „На четири села сме се старали да имаме готовност за разкриване на една площадки ако се случи нещо. Надяваме се нищо да не се случи, но няма нищо лошо да имаме официални площадки, регистрирани по законовия ред“, посочи още Филчо Филев. \r\nДиана СТОЕВА", "date": "2018.09.12", "title": "Варна: От Община Провадия настояват пред Областната администрация за регистриране на нови 8 площадки за загробване на животни"}
{"url": "http://www.focus-news.net/news/2018/09/12/2566051/sastoyanie-na-sayuza-2018-g-komisiyata-predlaga-poslednite-elementi-za-postigane-na-kompromis-po-reformata-v-oblastta-na-migratsiyata-i-granitsite.html", "text": "На 12 септември 2018 г., във връзка с речта си за състоянието на Съюза, председателят Жан-Клод Юнкер заяви: Не можем да продължаваме да се караме, докато намерим решение, всеки път, когато пристигне нов кораб. Временната солидарност не е достатъчна. Нуждаем се от трайна солидарност – днес и завинаги, съобщава  пресслужбата на Европейската комисия . \r\nВ своята реч за състоянието на Съюза през 2018 г. председателят Жан-Клод Юнкер представи 3 нови и амбициозни предложения за гарантиране на пълната солидарност на ЕС в областта на миграцията и за осигуряване на по-добра защита на външните граници на Европа. Тези нови инициативи се представят една седмица преди неофициалната среща в Залцбург и представляват конкретен принос към очакваните обсъждания между лидерите на ЕС по въпросите на миграцията. Те имат за цел да подпомогнат постигането на цялостен компромис по текущата реформа на системата на ЕС за предоставяне на убежище.  \r\nДнешните предложения са още по-амбициозни по отношение на Европейската агенция за гранична и брегова охрана и Агенцията на Европейския съюз в областта на убежището – и двете ще бъдат подсилени, за да може държавите от ЕС по всяко време да разчитат на пълна оперативна подкрепа от страна на Съюза. Днес Комисията предлага също така мерки за подобряване на ефективността на процедурите за връщане, като се актуализират съществуващите правила на ЕС за връщането, и посочва следващите стъпки относно законната миграция, която е съществен елемент на една балансирана миграционна политика. \r\nВъз основа на двугодишната работа Комисията предлага да се укрепи още повече Европейската агенция за гранична и брегова охрана и да ѝ се възложат задачи с подходящо равнище на амбиция в съответствие с общите предизвикателства, пред които е изправена Европа по отношение на управлението на миграцията и границите. Въпреки че мандатът на агенцията се разширява, това е в подкрепа на държавите членки и не замества техните отговорности за управление на външните граници и връщане. Днешното предложение включва: \r\n•\tПостоянен корпус от 10 000 оперативни служители до 2020 г.: за да се осигурят предвидими и подходящи ресурси, агенцията ще може да разчита на свои служители и оборудване, като кораби, самолети и превозни средства. \r\n•\tИзпълнителни правомощия: под ръководството и контрола на държавата от ЕС, в която са разположени, членовете на постоянния корпус на европейската гранична и брегова охрана ще могат да изпълняват задачи, изискващи изпълнителни правомощия, като например проверки за установяване на самоличност, разрешаване или отказ за влизане по външните граници и задържане на хора на границата. Така ще се осигури тяхната пълна оперативна ефективност. \r\n•\tПо-голяма подкрепа при връщането на мигранти: освен да организира и финансира съвместни операции по връщане, агенцията вече ще може да подпомага държавите членки във връзка с процедурите за връщане, например като идентифицира незаконно пребиваващи граждани на държави извън ЕС, набавя документи за пътуване и подготвя решения за връщане за националните органи, които ще продължат да отговарят за вземането на самите решения за връщане. \r\n•\tЗасилено сътрудничество с държавите извън ЕС: при наличие на предварително съгласие от съответната държава агенцията ще може да започва съвместни операции и да разполага служители извън ЕС, отвъд съседните на Съюза страни. \r\n•\tПовече финансови средства: общите разходи за предложената модернизация на европейската гранична и брегова охрана възлизат на 1,2 млрд. евро за периода 2019 – 2020 г. За следващия бюджетен период на ЕС, 2021 – 2027 г., е предложено да се отпуснат 11,3 млрд. евро. \r\nУкрепване на Агенцията на ЕС в областта на убежището \r\nС днешното предложение бъдещата Агенция на ЕС в областта на убежището ще получи мандата, инструментите и финансовите средства, необходими за предоставяне на бързи и цялостни услуги на държавите членки на всички етапи от процедурата за убежище. Днешното предложение включва: \r\n•\tПълна оперативна подкрепа във връзка с процедурите за убежище: екипите на агенцията за подкрепа в областта на убежището ще предлагат пълен набор от дейности за подкрепа, включително като извършват всички действия на административния етап от процедурата за убежище. \r\n•\tСъвместните екипи на ЕС за управление на миграцията ще подпомагат държавите членки при необходимост и искане от тяхна страна, включително в горещите точки и в контролираните центрове. Екипите ще се състоят от експерти от Европейската агенция за гранична и брегова охрана и Агенцията на ЕС в областта на убежището и ще се координират от Комисията. Под ръководството на приемащата държава те ще могат да изпълняват всички необходими задачи за приемане на пристигащи лица, за разграничаване между тези, които се нуждаят, и тези, които не се нуждаят от закрила, и за извършване на процедурите за убежище и връщане. \r\n•\tПовече финансови средства: за да може агенцията да изпълнява нарасналите си задачи, Комисията предлага бюджет от 321 млн. евро за периода 2019 – 2020 г. и 1,25 млрд. евро за периода 2021 – 2027 г. \r\nПо-силна и по-ефективна европейска политика на връщане \r\nЧрез целеви преглед на Директивата относно връщането ще се допринесе за ускоряване на процедурите за връщане, ще се предотвратяват по-добре укриването и незаконните вторични движения и ще се увеличи ефективността на връщанията при пълно зачитане на основните права. \r\n•\tНова процедура на границата: лицата, чиито молби за убежище са отхвърлени по време на процедури по границите, ще бъдат насочвани направо към опростена процедура за връщане без срок за доброволно напускане и с по-кратки срокове за обжалване. Така на границата и в контролираните центрове ще могат бързо да се приемат и изцяло да се прилагат решения за връщане. \r\n•\tЯсни процедури и правила за предотвратяване на злоупотреби: за да се избегне забавяне, решенията за връщане ще трябва да се издават незабавно след или заедно с решение за прекратяване на законно пребиваване. В случай на отхвърлена молба за предоставяне на убежище ще се прилагат общи срокове от максимум 5 дни за обжалване на решението за връщане. Освен това ще бъде въведено задължение за съдействие за лицата, подлежащи на процедура за връщане, включително във връзка с проверката на самоличността и получаването на документи за пътуване. \r\n•\tЕфективни доброволни връщания: с цел насърчаване на доброволните връщания и подобряване на финансовата и практическата подкрепа, държавите от ЕС ще трябва да въведат програми за доброволно връщане. В същото време държавите членки ще могат да съкращават срока за доброволно връщане, например за да предотвратят укриване. \r\n•\tЯсни правила за задържане: наличието на общи критерии за определяне на риска от укриване, един от определящите фактори дали задържането е оправдано, ще помогне за по-ефективно използване на задържането по време на процедурите за връщане при пълно зачитане на основните права. С цел по-добро отразяване на времето, необходимо за успешното извършване на връщания, и при условие че условията за задържане са изпълнени, държавите от ЕС следва да предвидят първоначален срок на задържане от не по-малко от 3 месеца. Освен това държавите членки вече ще могат да задържат и подлежащи на връщане лица, които представляват заплаха за обществения ред или националната сигурност.", "date": "2018.09.12", "title": "Състояние на Съюза 2018 г. – Комисията предлага последните елементи за постигане на компромис по реформата в областта на миграцията и границите"}
{"url": "http://www.focus-news.net/news/2018/09/12/2566068/stara-zagora-dvama-dushi-sa-zadarzhani-za-telefonni-izmami-za-blizo-20-000-leva.html", "text": "Двама души са задържани за телефонни измами за близо 20 000 лева. Това съобщиха от пресцентъра на  МВР . Разследването в РУ - Чирпан започнало в началото на юли месец т.г. На 1 юли възрастна жена потърсила помощ в полицията, след като разбрала, че е станала поредна жертва на мошеници. Същия ден на домашния ѝ телефон се е обадил непознат мъж, който се представил за полицейски служител и успял да я убеди, че нейната помощ ще е от изключително значение в провежданата в момента полицейска операция. Така жената се простила с крупна сума пари, които поставила в портмоне и хвърлила през терасата на жилището си. По същата схема през следващите два дни били измамени и още две жени, които също се хванали в мрежата на мошениците и лековерно се лишили от спестяванията си, оставяйки ги на дръжката на входната врата и до контейнер за смет. Общата сума, която жертвите предоставили на непознатите, възлизала на близо 20 000 лева.  \r\nВеднага по случаите били образувани досъдебни производства за извършени престъпления по чл. 209, ал.1 от НК, а в рамките на проведените оперативни действия били заловени мъж и жена на 35 и 31 години, и двамата от Стара Загора. На този етап е установено, че двойката е изпълнявала ролята на куриери в измамната схема. Те са задържани за срок до 24 часа, а усиленото разследване по досъдебни производства продължава под наблюдението на прокуратурата.", "date": "2018.09.12", "title": "Стара Загора: Двама души са задържани за телефонни измами за близо 20 000 лева"}
{"url": "http://www.focus-news.net/news/2018/09/12/2566062/glavniyat-prokuror-sotir-tsatsarov-predprieti-sa-vsichki-deystviya-za-ustanovyavane-na-mestonahozhdenieto-na-vetko-i-marinela-arabadzhievi.html", "text": "Предприети са всички действия по реда на международната правна помощ за установяване на местонахождението на Ветко и Маринела Арабаджиеви. Това каза пред журналисти в парламента главният прокурор Сотир Цацаров, предаде репортер на  Агенция „Фокус“ . Попитан има ли потвърждение от Арабаджиеви, че ще се върнат доброволно, както обяви адвокатът им Сотир Цацаров коментира: „Ние не сме пощенска станция, за да получаваме потвърждение“. „Прокуратурата не приема уведомления, казани пред микрофони“, посочи той. „При цялото ми уважение към позицията на защитата не бих могъл да работя с голословни твърдения“, допълни главният прокурор. „Колкото повече този колега излага пред микрофоните твърдения, които според него са правни, толкова по-добра услуга върши на държавното обвинение“, каза още Цацаров. \r\nБиляна ИВАНОВА", "date": "2018.09.12", "title": "Главният прокурор Сотир Цацаров: Предприети са всички действия за установяване на местонахождението на Ветко и Маринела Арабаджиеви"}
{"url": "http://www.focus-news.net/news/2018/09/12/2566070/liderat-na-bsp-sofiya-kaloyan-pargov-kam-poslanika-na-kuba-ne-dopuskayte-greshkite-koito-balgariya-napravi-sled-1990-godina.html", "text": "Не допускайте грешките, които България направи след промяната. Ние плащаме много висока цена за този път, който избрахме от 1990 година насам. Това каза лидерът на БСП - София Калоян Паргов на Негово превъзходителство Педро Пабло Сан Хорхе Родригес, посланик на Куба в България, съобщиха от пресцентъра на  БСП - София . Двамата присъстваха на тържествено събрание-концерт, посветено на Деня на свободата - 9-и септември в кв. \"Красна поляна\". На събитието в читалище \"Кирил и Методий\", организирано от местния районен съвет на БСП, присъстваха председателят на групата за приятелство с Куба в Народното събрание Александър Паунов, който е първи секретар на Комунистическата партия на България и депутат от \"БСП за България\", както и народните представители Николай Цонков и Петър Витанов. Сред гостите беше и председателят на БАС Симеон Игнатов.  \r\n\"Куба днес се променя съобразно изискванията на глобалния свят, но го прави без да отстъпва от онова, което Фидел Кастро завеща на народа си\", каза Калоян Паргов. \"Страната има нова конституция, прави икономически и административни промени, но не за сметка на идеите от революцията. Досега много пъти сме говорили с посланик Сан Хорхе по тези теми и ще си позволя да му дам един съвет: Не допускайте грешките, които България направи! Не поемайте по този път. Ние днес плащаме много висока цена за тези грешки. Изберете китайския модел. Той дава резултати. Китай е суперсила\", каза още Паргов. По думите му там има еднопартийна система, развита икономика и растеж, за който ние може само да мечтаем. \"Много бих искал отношенията между България и Куба да бъдат по-задълбочени. За съжаление, за тази цел не сме достатъчни само ние, социалистите. Много бих искал също така в тази нова икономическа зона, в която Куба предоставя възможност да се включат различни държави със своите икономики, да присъства отчетливо и България. Така, както години наред е присъствала. Всички помним как България помагаше на Куба преди 1989 година с експерти, опит и ноу-хау\", добави той. По думите му, ако България наистина иска да се заяви на картата на света, Европа и ЕС не са достатъчни за това. \"България трябва да се обърне към такива забравени, поизоставени дестинации, в които все още я приемат с отворени обятия, въпреки грешките от последните 30 години. Имам предвид Куба, Виетнам, Китай, държавите от Латинска Америка. Но това е една по-различна политика от налаганата в момента в държавата ни. За тази по-различна политика БСП в момента пише визия. Срещаме се с хората, разговаряме, събираме мнения. Тази нова визия, с подкрепата и доверието на българския народ, имаме намерение да реализираме, след като спечелим следващите избори...\", посочи Паргов.", "date": "2018.09.12", "title": "Лидерът на БСП - София Калоян Паргов към посланика на Куба: Не допускайте грешките, които България направи след 1990 година"}
{"url": "http://www.focus-news.net/news/2018/09/12/2566071/kyustendil-publichno-obsazhdane-na-otcheta-na-byudzheta-na-obshtina-dupnitsa-za-2017-godina-shte-se-provede-v-grada.html", "text": "Публично обсъждане на отчета на бюджета на Община Дупница за 2017 година ще се проведе в града. Това съобщиха за  Радио „Фокус” – Кюстендил  от Общински съвет – Дупница. Публичното обсъждане е насрочено за 17.00 часа в залата на Общината. То се организира на основание на чл.140, ал.4 от Закона за публичните финанси. На публичното обсъждане могат да присъстват жителите на общината, представители на бизнеса, ръководители на бюджетни звена, на граждански сдружения, общински съветници, журналисти и други заинтересовани лица. Присъстващите ще могат да отправят въпроси по отношение на приходите и извършените разходи по приетия от страна на Общински съвет – Дупница бюджет за 2017 година. \r\nВенцеслав ИЛЧЕВ", "date": "2018.09.12", "title": "Кюстендил: Публично обсъждане на отчета на бюджета на Община Дупница за 2017 година ще се проведе в града"}
{"url": "http://www.focus-news.net/news/2018/09/12/2566072/dobrich-regionalniyat-istoricheski-muzey-obyavi-konkurs-za-sazdavane-na-kartina-replika-na-hudozhnika-petar-dachev.html", "text": "Регионалният исторически музей обяви конкурс за създаване на картина – реплика на художника Петър Дачев. Това съобщи д-р Кремена Митева, главен уредник на Дом-паметник „Йордан Йовков“, където се пази ценна колекция, свързана с живота и творческото дело на Петър Дачев, предаде кореспондент на  Радио „Фокус” – Варна . От 11 септември до 12 октомври в часовете от 9.00 до 17.00 ученици от 1 до 12 клас могат да посетят литературния музей и да нарисуват картина. Във фоайето на музея са подредени морски пейзажи на малко познатия, но с много интересен творчески живот художник, който е брат на основоположника на българския балет Анастас Петров, роден в добруджанския град. Техниката на рисуване е по избор, всеки участник може да се включи в конкурса с една своя творба. Малките художници сами осигуряват материалите, с които рисуват. Картините-реплики ще бъдат разгледани от жури, а резултатите ще бъдат обявени на 15 октомври тази година. Награждаването на избраните творби ще се състои на 17 октомври в 17.00 часа в Дом-паметник „Йордан Йовков“.  \r\nЖулиета НИКОЛОВА", "date": "2018.09.12", "title": "Добрич: Регионалният исторически музей обяви конкурс за създаване на картина – реплика на художника Петър Дачев"}
{"url": "http://www.focus-news.net/news/2018/09/12/2566069/tass-vladimir-putin-predlozhi-na-yaponiya-da-sklyuchi-mir-s-rusiya-do-kraya-na-godinata-bez-predvaritelni-usloviya.html", "text": "Президентът на Русия Владимир Путин предложи на Япония да сключи мир до края на годината без всякакви предварителни условия. Той заяви това на пленарната сесия на Източния икономически форум (ИИФ), който се провежда във Владивосток, предава  ТАСС . \r\n„Хайде да сключим мирен договор – не сега, но до края на годината – без всякакви предварителни условия“, предложи Путин, обръщайки се към намиращия се в залата премиер на Япония Синдзо Абе. Залата посрещна думите на руския президент с аплодисменти, отбелязва руската агенция. \r\n„А след това на основата на мирния договор като приятели да продължим да решаваме всички спорни въпроси“, предложи руският лидер. „И на мен ми се струва, че това би облекчило решаването на всичките ни проблеми, с които не можем да се справим в продължение на 70 години“. \r\nПутин отбеляза, че тази „проста мисъл“ му е дошла на ум „точно тук и точно сега“. По неговите думи, преговорите за решаването на спорните въпроси между Русия и Япония вървят от 70 години. „70 години ние водим преговори“, констатира руският държавен глава. „Синдзо каза: Хайде да променим подхода. Добре“. \r\nПо думите на руския президент, и той, и японския премиер Абе искат сключване на мирен договор. „Смятам, че това е изключително важно и за нашите двустранни отношения, и от гледна точка на създаването на благоприятни условия за развитие на ситуацията по света“, добави той. Руският лидер определи Япония като естествен партньор на Русия, с който Москва иска да развива пълноценни отношения. \r\nОсвен това руският президент заяви, че Москва се опасява от придвижването на американските системи за противоракетна отбрана в Азиатскотихоокеанския регион.  \r\nПревод и редакция:", "date": "2018.09.12", "title": "ТАСС: Владимир Путин предложи на Япония да сключи мир с Русия до края на годината без предварителни условия"}
{"url": "http://www.focus-news.net/news/2018/09/12/2566066/komisar-ivan-panayotov-rdpbzn-pazardzhik-na-1148-proizshestviya-sa-reagirali-sluzhiteli-na-protivopozharnite-sluzhbi-v-oblastta-ot-nachaloto-na-godinata.html", "text": "Общо 1148 са произшествията, на които са реагирали служители на противопожарните служби в област Пазарджик от началото на годината до момента, каза за  Радио „Фокус“ – Пазарджик  комисар Иван Панайотов, началник на Регионална дирекция „Пожарна безопасност и защита на населението” (РДПБЗН) - Пазарджик. По думите му средно на денонощия огнеборците се отзовават на 5 сигнала. „За отчетния период се увеличават участията на пожарникари при възникнали катастрофи, като до момента те са 70 броя. По-голямата част от тях са пред летните месеци. Аварийно-спасителните дейности са 78 броя, като при тях също се отчита завишаване. Издирвателните мероприятия на хора също бележат ръст и от началото на годината са 7, за разлика от минали години, когато не надхвърлят 2 броя“, уточни комисар Панайотов. Той припомни, че доброволните формирования в областта са оказали съдействие при и активно участие при поредица от наводнения. \r\nКомисар Иван Панайотов съобщи също, че се отчита повишаване на унищожените фуражи на територията на областта през периода. По думите му, около 610 тона са унищожени при пожари през отчетения период, като през предходните години техният брой не е надвишавал 20 тона. „През летния сезон зачестиха сигналите за пожари в житните масиви, следствие на което са унищожени 400 декара, като за сравнение през миналата година те са били само 23 декара“, уточни Панайотов. Той допълни също, че спад се отчита единствено по отношение на пожарите в горския фонд, като за отчетения период те са били само 3 броя. При тях са нанесени материални щети само на около 1 декар площ. \r\nАлбена ЖИЛЕКОВА", "date": "2018.09.12", "title": "Комисар Иван Панайотов, РДПБЗН-Пазарджик: На 1148 произшествия са реагирали служители на противопожарните служби в областта от началото на годината"}
{"url": "http://www.focus-news.net/news/2018/09/12/2566065/ognyan-zlatev-ek-pri-postigane-na-dobri-sporazumeniya-s-afrika-mozhem-da-sazdadem-nay-golyamata-v-sveta-zona-za-targoviya-mezhdu-2-kontinenta.html", "text": "При постигане на добри споразумения с Африка можем да създадем най-голямата в света зона за търговия между 2 континента. Това каза председателят на Представителството на ЕК в България Огнян Златев след традиционната реч на председателя на ЕК Жан-Клод Юнкер за състоянието на Европейския съюз, предаде репортер на  Агенция „Фокус“ . „Много е важно все повече и повече предвид приближаващите европейски избори през 2019 година тези дискусии с европейските граждани да се засилват. Мога да подчертая няколко акцента от речта на председателят на ЕК още веднъж. Едната част на речта беше за това какво е постигнато от миналогодишната реч до сега. Икономическо състояние, ръст на заетостта, изключително успешна реализация на т.нар. „План Юнкер“, засилени процеси, свързани с намиране на решение върху може би най-тежкия проблем на ЕС – проблемът с миграцията и сигурността. Не само на границите, но и във виртуалното пространство. Все важни постижения, за които не можем да си затваряме очите“, допълни той. „От друга страна председателят на ЕК очерта областите, в които ЕК ще продължи да работи до края на своя мандат. До края му трябва да приключат преговорите за напускането на Великобритания от ЕС, трябва да се проведе среща на върха на лидерите на ЕС Сибиу, Румъния догодина. Надяваме се на постигане на консенсус между държавите членки по основните предложения на ЕК като бюджета за след 2020 година. Това са все важни неща, които трябва да се случат догодина“, заяви още той. „Това, което е най-новото и най-революционна е пакетът от предложения свързани с развиване на отношенията с Африка. Това предложение има няколко посоки на развитие. Едната е свързана със засилването на сигурността в Европа. Знаете, че основния натиск върху европейските граници е от мигранти, които идват от африканския континент. Тоест това е начина, по който ЕС адресира проблема в неговия източник. Не да се занимаваме с благотворителна дейност, а по-скоро да се пристъпи към разширено сътрудничество с държавите от Африканския континент – икономическо, търговски. При постигане на добри споразумения можем да създадем най-голямата в света зона за търговия между 2 континента. Надявам се, че това предложение ще бъде възприето добре и от останалите държави членки“, заяви още Златев. Другите интересни предложения са свързани с разширяване на правомощията нас Европейската агенция за охрана на границите – разширяване на силите и способностите им. Друга важна мярка – засилване на еврозоата и превръщането на еврото като световна валута и по този начин да наложим нова практика в световната търговия и изобщо засилване на ролята на ЕС като глобален играч. Знаете, че ние в някои глобални развития като че ли не сме проактивни, но това трябва да се промени, защото ЕС е най-големия донор на хуманитарна помощ и не бива да се спекулира с това нещо“, допълни още той.", "date": "2018.09.12", "title": "Огнян Златев, ЕК: При постигане на добри споразумения с Африка можем да създадем най-голямата в света зона за търговия между 2 континента"}
{"url": "http://www.focus-news.net/news/2018/09/12/2566074/blagoevgrad-lek-avtomobil-e-blasnal-85-godishen-velosipedist-na-glaven-pat-e-79-v-rayona-na-paten-vazel-pokrovnik.html", "text": "Лек автомобил е блъснал 85-годишен велосипедист на главен път Е-79 в района на пътен възел „Покровник“. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Сигналът за инцидента е получен в 10,57 часа. Автомобилът е ударил пострадалия странично. Причините за произшествието се изясняват. Пострадалият е транспортиран веднага в болницата в Благоевград с политравма и със съмнения за счупен крак. В момента се извършват медицински прегледи. \r\nНатали СТЕФАНОВА", "date": "2018.09.12", "title": "Благоевград: Лек автомобил е блъснал 85-годишен велосипедист на главен път Е-79 в района на пътен възел „Покровник“"}
{"url": "http://www.focus-news.net/news/2018/09/12/2566067/glavniyat-prokuror-sotir-tsatsarov-v-petak-shte-badat-naznacheni-ekspertizite-za-asfalta-i-mantinelata-na-patya-na-koyto-stana-katastrofata-kray-svoge.html", "text": "Разследването на случая в Своге продължава. В петък трябва да бъдат назначени двете основни експертизи, които касаят асфалтовите проби и качеството на мантинелата. Това каза пред журналисти в парламента главният прокурор Сотир Цацаров, предаде репортер на  Агенция „Фокус“ . „Ще се установява дали иззетите материали отговарят на стандартите, установени за мантинели. Ще се преценява съответствието на асфалтовите проби с рецептата на асфалтова смес, особено елементи, свързани с наличието на варовик или варовикови смеси в тях“, обясни той. „Това, че експертизите ще бъдат назначени в петък, се дължи на необходимостта от осигуряване на абсолютно безпристрастни експерти и място за изследване“, уточни главният прокурор. „Най-вероятно асфалтовите проби ще бъдат изследвани в австрийска лаборатория, а на мантинелата от Института по металознание към БАН“, каза още Сотир Цацаров. \r\nБиляна ИВАНОВА", "date": "2018.09.12", "title": "Главният прокурор Сотир Цацаров: В петък ще бъдат назначени експертизите за асфалта и мантинелата на пътя, на който стана катастрофата край Своге"}
{"url": "http://www.focus-news.net/news/2018/09/12/2566076/kanal-5-makedoniya-letishteto-nikola-tesla-v-belgrad-e-zatvoreno-vremenno.html", "text": "Летище „Никола Тесла“ в Белград е затворено за излитане и кацане заради технически проблеми на самолет на египетска авиокомпания, предава  скопският телевизионен „Канал 5“ . \r\nВсички предвидени кацания са пренасочени към други летища, а не е ясно докога „Никола Тесла“ ще бъде затворено. \r\nПревод и редакция:", "date": "2018.09.12", "title": "„Канал 5“ (Македония): Летището „Никола Тесла“ в Белград е затворено временно"}
{"url": "http://www.focus-news.net/news/2018/09/12/2566080/zhivko-todorov-kmet-na-stara-zagora-gordeem-se-s-matematicheskata-si-shkola-i-postizheniyata-na-mladite-matematitsi.html", "text": "Младите старозагорски математици зарадваха с отлични постижения от азиатските олимпиади това лято. Осем ученици от Стара Загора завоюваха общо 10 медала – 2 златни, 3 сребърни и 5 бронзови, от международни олимпиади по математика, проведени в Сингапур (6 – 9 юли 2018), Сеул (13 – 17 юли 2018), Банкок – IJMO (27 – 31 юли 2018) и Хонг Конг (31 август- 3 септември 2018). \r\n„Тези успехи в една изключително трудна и престижна сфера като математиката много ни радват. Това е сериозен успех, който свидетелства за сериозен потенциал от деца с интелектуални умения, които имат устрем и са насочени от родителите си в правилна посока. Това нямаше да се случи без активната дейност на Любомир Любенов. Това е човек, който заслужава да бъде удостоен с най-високото отличие на Стара Загора. Знаем колко е неблагодарен трудът на учителите, просветителите в днешно време. Вие сте гордост, не само за Стара Загора, но и за България!“. С тези думи кметът на Стара Загора Живко Тодоров приветства днес младите математици, които му подариха моментна картина на звездното небе над Стара Загора. Кметът посочи, че ще продължи да помага на младите ни надежди в математиката, както и досега. \r\nЗлатни медалисти от Банкок и Хонг Конг са петокласникът от Природоматематическата гимназия „Гео Милев“ Александър Данчев и шестокласникът от същата гимназия Любен Карбанов. Александър Данчев е бронзов медалист и от олимпиадата в Сеул. \r\nСъс сребърни медали са Пламен Желев, 6 клас, ПМГ „Гео Милев“ - от олимпиадата в Хонг Конг, най-малкият старозагорски математик, второкласникът Йоан Михайлов от СУ „Максим Горки“ - от (SIMOC) в Сингапур и седмокласникът от ПМГ „Гео Милев“ Мирослав Минчев - от World Mathematics Invitational в Сеул. \r\nС два бронзови медала от олимпиадата в Сеул се окичи осмокласникът Теодор Танков, който  вече ще учи в Американския колеж – София, а брат му – третокласникът Максим Танков спечели първия си бронз от World Mathematics Invitational. Шестокласникът от ПМГ „Гео Милев“ Атанас Вълчев също е бронзов медалист от HKIMO, Хонг Конг. \r\nТехният наставник и координатор на българското участие в математически състезания в Азия - Меката на математиката, Любомир Любенов подчерта, че тези успехи увличат след себе си все повече деца и родители. „Успехът ни нямаше да е толкова голям, ако не бяхме получили вашата подкрепа преди три години“, обърна се той към кмета Живко Тодоров. По думите му, за него са допринесли и учителите Пенка Парапанова и Васил Стоянов. Заслуга за подготовката има и математикът Евтим Кънчев, изтъкнат деятел на Съюза на математиците в България, председател на старозагорската секция „Иван Салабашев“. \r\n„Талант, труд и подходяща среда са необходими за успеха. Смело можем да говорим и за старозагорска школа в математиката“, каза още Любенов. Той обясни, че български математици, бивши шампиони по математика, са на водещи позиции в цял свят. Българка от Русе е треньор на националния отбор по математика на САЩ, старозагорецът Цветомир Петров – световен шампион през 1991 г., е водещ специалист в Google, Георги Пеев от Стара Загора пък е водещ IT специалист в САЩ. Исторически личности са потвърждение, че Стара Загора е отдавна свързана с математическата наука. Тук е роден Иван Салабашев, автор на първия научен труд по математика, публикуван в Чехия. Първият математически кръжок е създаден от Георги Шишков в Стара Загора, основател на немско-философско дружество в Германия след 1945 г. Проф. Минко Балкански, един от най-известните учени в областта на физиката в световен мащаб, е роден в старозагорското село Оряховица.", "date": "2018.09.12", "title": "Живко Тодоров, кмет на Стара Загора: Гордеем се с математическата си школа и постиженията на младите математици"}
{"url": "http://www.focus-news.net/news/2018/09/12/2566079/politsiyata-izdirva-2-godishno-momchentse-ot-peshtera.html", "text": "За общодържавно издирване е обявено 2-годишно момченце от Пещера. Това съобщиха от пресцентъра на  МВР . Сигналът за изчезналото дете – Михаил Чиков, подали неговите близки в ранния следобед на 26 август т.г. Според данните същия ден то и негово приятелче си играели в края на квартал „Едиверен“, където живеят - труднодостъпна местност, обрасла с гъста непроходима растителност в склона на планината, откъдето е изчезнало.    \r\nНезабавно с телеграма на ГД „Национална полиция“ детето било обявено за издирване, стартирали и действията по неговото установяване, които продължават и в момента. В издирването са ангажирани полицаи, включително и полицейски кучета, пожарникари, горски работници, работещи в общинската администрация, доброволци от туристическото дружество, жители на квартала, но до момента момченцето не е открито. По случая е образувано досъдебно производство, действията се провеждат под наблюдението на Окръжната прокуратура в Пазарджик.  \r\nМихаил Чиков е слабо дете, с къса кестенява коса, било е облечено със синя тениска, къси дънкови панталони и сини сандали.    \r\nХората, които разполагат с допълнителна информация за момченцето, могат да сигнализират на тел.112 или в най-близкото поделение на МВР.", "date": "2018.09.12", "title": "Полицията издирва 2-годишно момченце от Пещера"}
{"url": "http://www.focus-news.net/news/2018/09/12/2566073/ministar-lilyana-pavlova-vapreki-vsichki-krizi-prez-koito-mina-tazi-ek-tya-uspya-da-udarzhi-na-edinstvoto.html", "text": "Въпреки всички кризи, през която мина тази ЕК, тя успя да удържи на единството. Това каза министърът за Българското председателство на Съвета на ЕС 2018 Лиляна Павлова след традиционната реч на председателя на ЕК Жан-Клод Юнкер за състоянието на Европейския съюз, предаде репортер на  Агенция „Фокус“ . „Речта на председателя Юнкер беше една откровена реч в смисъла на това, че той не скри в нито един момент какви са проблемите и какво може да се направи още. Правеше една реална и много обективна оценка. От първия до последния момент по всякакъв начин, той наблягаше на 2 много важни неща – демокрацията и единството. Въпреки всички кризи, през която мина тази ЕК, тя успя да удържи на единството. Вярвам, че такава роля и послание имаше и България по време на Европредседателството. Всичките му предложения бяха пречупени през демокрацията. Едно от големите достойнства, с които ще бъде запомнена ЕК е превръщането на ЕС в търговски, икономически, глобален актьор, какъвто имаше нужда да бъде. Сега вече Юнкер показа, че не само е намерен курсът, но Европа вече се превърна в глобален играч. Пробив, който лично председателя Юнкер направи с посещението си в САЩ“, заяви още тя. „Постигнато е изключително много в отношенията и с Япония и Канада, всички търговски споразумения, черешката на тортата беше пробива със САЩ“, допълни министър Павлова. „Новите 3 нюанса – едното е новия подход, който предлага – не винаги да търсим единодушието, а с квалифицирано мнозинство да се взимат решенията. Гражданите очакват резултати“, каза още тя.", "date": "2018.09.12", "title": "Министър Лиляна Павлова: Въпреки всички кризи, през които мина тази ЕК, тя успя да удържи на единството"}
{"url": "http://www.focus-news.net/news/2018/09/12/2566081/burgas-obshtinskiyat-savetnik-ot-gerb-boycho-georgiev-organizira-priemen-den-na-13-septemvri.html", "text": "Общинският съветник от ГЕРБ - Бургас Бойчо Георгиев ще проведе открита приемна на 13 септември 2018 г. от 16.30 часа в централата на партията в морския град, намираща се на ул. \"Конт Андрованти\" 5. Това съобщиха от пресцентъра на  ПП ГЕРБ . \r\nГеоргиев е зам.-председател на Постоянна комисия по опазване на околната среда, земеделие и храни и член на тази по предотвратяване и установяване на конфликт на интереси. Участва като член и в още две комисии в местния парламент - провеждане на търгове, конкурси, приватизация и реализация на малки благоустройствени проекти и по чл.8, ал.2 от Закона за уреждане правата на граждани с многогодишни жилищно-спестовни влогове.  \r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.09.12", "title": "Бургас: Общинският съветник от ГЕРБ Бойчо Георгиев организира приемен ден на 13 септември"}
{"url": "http://www.focus-news.net/news/2018/09/12/2566083/plovdiv-29-godishen-ot-selo-hrabrino-e-zadarzhan-za-krazhba-na-nad-4000-leva-ot-sluzheben-tovaren-avtomobil-v-oblastniya-grad.html", "text": "Извършител на кражба е задържан във второ Районно управление на МВР-Пловдив. Това съобщиха от  ОДМВР-Пловдив . Мярката за неотклонение е наложена на 29-годишен от село Храбрино, който в края на миналия месец е откраднал над 4000 лева от служебен товарен автомобил в областния град. Материалите по образуваното досъдебно производство са докладвани в Районната прокуратура.", "date": "2018.09.12", "title": "Пловдив: 29-годишен от село Храбрино е задържан за кражба на над 4000 лева от служебен товарен автомобил в областния град"}
{"url": "http://www.focus-news.net/news/2018/09/12/2566084/prezidentat-rumen-radev-shte-uchastva-v-sreshtata-na-darzhavnite-glavi-ot-grupata-arayolush.html", "text": "Президентът Румен Радев ще участва в срещата на държавните глави от групата „Арайолуш“, която ще се проведе на 13 и 14 септември в Рига, Латвия. Това съобщиха от  прессекретариата на държавния глава . Групата „Арайолуш” обединява 14 президенти на държави членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция.  \r\nДържавният глава Румен Радев ще направи изказвания в рамките на форума и ще проведе двустранни срещи с федералния президент на Федерална република Германия Франк-Валтер Щайнмайер, с президента на Република Гърция Прокопис Павлопулос, с президента на Италианската република Серджо Матарела и с президента на Португалската република Марсело Ребело де Соуза.  \r\nВ Рига президентът Румен Радев ще се срещне и с представители на българската общност в Латвия.", "date": "2018.09.12", "title": "Президентът Румен Радев ще участва в срещата на държавните глави от групата „Арайолуш“"}
{"url": "http://www.focus-news.net/news/2018/09/12/2566075/stoyan-mirchev-bsp-ministerskite-ostavki-sa-nishto-poveche-ot-garmene-na-bushoni.html", "text": "„Министерските оставки са нищо повече от гърмене на бушони, за да може министър-председателят да си спечели още малко политическо време на българската сцена. Ние сме искали оставките на редица министри. Държавните системи колабират. Виждаме какво се случва в здравеопазването, вътрешните работи и по темата за любимите пътища на г-н Борисов, но пътища- убийци. Държавата е неспособна да се справи”. Това заяви пред БНТ народният представител от ПГ на „БСП за България” Стоян Мирчев, съобщиха от пресцентъра на  НС на БСП . Според него отговорността за тези проблеми я носи именно министър-председателят Бойко Борисов. „Той управлява тоталитарно. Показва, че решенията ги взима само той. Затова цялата отговорност и вина е само негова”, добави Мирчев. Народният представител беше категоричен, че управляващите много избирателно поемат отговорности. „В случая с катастрофата край Своге напускат трима министри, защото не могат да управляват ресорите, на които са назначени. От друга страна, министърът на правосъдието Цецка Цачева, при положение, че изгърмя Търговският регистър, че затворниците бягат от затворите, сякаш са на разходка – не подаде оставка. Министърът на земеделието Порожанов също не подаде оставка, при положение, че избиха здравите животни на хората. Тъй като напрежението от лятото стана много голямо, премиерът реши да изгори трима министри, при положение, че самите те казват, че нищо няма да се промени в политиката”, посочи Мирчев. По думите му новите министри ще са новите бушони и нищо повече.  \r\nСтоян Мирчев обясни, че депутатите от ПГ на „Коалиция за България” тръгват в страната, за да обсъдят с хората „Визия за България”, но пленарна зала няма да остане без тяхно присъствие. „По време на разглеждането на министерските оставки и на ветото на президента ние ще сме в пълен състав като парламентарна група в НС”, каза още той.  \r\nПо отношение на заявеното желание на управляващите да увеличат бюджетните заплати с 10% от следващата година, Мирчев го определи като ненавременно и в недостатъчен размер. „Увеличението на бюджетни заплати не компенсира поскъпването на основните стоки. Очаква се драстично покачване на цената на природната газ, от там следва скок на тока и всички продукти. Не се говори нищо за пенсиите, а по-голямата част от населението живее на прага на бедността или под него. За тях нищо не се говори. Увеличението на бюджетните заплати няма да се пренесе автоматично и в частния сектор”, каза той. Мирчев поясни, че прокламираният растеж от управляващите е нереалистичен, защото преките чуждестранни инвестиции са ударили дъното и единственият инвеститор у нас са емигрантите.", "date": "2018.09.12", "title": "Стоян Мирчев, БСП: Министерските оставки са нищо повече от гърмене на бушони"}
{"url": "http://www.focus-news.net/news/2018/09/12/2566086/dobrich-obyavena-e-obshtestvena-porachka-za-pochistvane-na-dereto-na-reka-dobrichka.html", "text": "Общината е обявила обществена поръчка за почистване на дерето на река Добричка. Това съобщи Петър Енев, директор на Дирекция „Икономическо развитие и европейски фондове“, предаде кореспондент на  Радио „Фокус” – Варна . „Новите моменти и целта е с технически средства и проследяване на извършената работа да се направи анализ на цялостното почистване на дерето на реката, което е 8 км в участъка на Община Добрич, и на база разходи-ползи да преценим ефективността от почистването и дейностите на бъдещите изпълнители“, каза Петър Енев. Той допълни, че стремежът е контролът, който се извършва, да бъде ясен и разбираем и да има измерими показатели, водещи до реален контрол, за да се подобри състоянието на коритото на река Добричка. Така ще се осъществи превенция при евентуални дъждове и високи води, което би било заплаха за инфраструктурата на града. \r\nЖулиета НИКОЛОВА", "date": "2018.09.12", "title": "Добрич: Обявена е обществена поръчка за почистване на дерето на река Добричка"}
{"url": "http://www.focus-news.net/news/2018/09/12/2566078/sastoyanie-na-sayuza-2018-g-po-strog-nadzor-v-borbata-s-izpiraneto-na-pari-za-stabilen-bankov-i-finansov-sektor.html", "text": "На 12 септември 2018 г. по повод на своята Реч за състоянието на Съюза председателят Жан-Клод Юнкер заяви: „Европейците очакват от Съюза да ги защитава. Днес предлагаме мерки, които ще ни осигурят възможност да се борим с изпирането на пари по-ефективно в презграничен план.“, съобщава  пресслужбата на Европейската комисия . \r\nЕвропейската комисия предлага по-нататъшно засилване на надзора върху финансовите институции в ЕС с цел по-успешна борба с изпирането на пари и финансирането на тероризма.   \r\nНезависимо от въведените от ЕС строги правила за борба с изпирането на пари, скорошни случаи на изпиране на пари в банки в ЕС дадоха повод за тревоги и подсказаха, че тези правила не винаги се следят и прилагат ефективно на цялата територия на ЕС. Това не само представлява заплаха за почтеността и репутацията на европейския финансов сектор като цяло, но може също така да има последици за финансовата стабилност на отделни банки. Поради това, като част от по-общите усилия за завършване на изграждането на банковия съюз и съюза на капиталовите пазари, Европейската комисия днес предлага да бъде изменен Регламентът за създаване на Европейски банков орган (ЕБО) с цел да се засили ролята на Европейския банков орган в надзора върху финансовия сектор за борба с изпирането на пари. Това е част от общата стратегия за укрепване на нормативната уредба на ЕС за пруденциален надзор върху финансовите институции и надзор върху финансовите институции за борба с изпирането на пари, която Комисията излага в свое съобщение. Тези мерки ще допринесат за насърчаване на почтеността на финансовата система на ЕС, за осигуряване на финансова стабилност и за защита от финансови престъпления.  \r\nЗасилване на ролята на Европейския банков орган   \r\nКомисията предлага правомощията за борба с изпирането на пари по отношение на финансовия сектор да бъдат съсредоточени в рамките на Европейския банков орган и неговите пълномощия да бъдат подсилени, с цел да се гарантира извършването на ефективен и последователен надзор от страна на всички съответни органи по отношение на риска от изпиране на пари, както и сътрудничеството и обменът на информация между съответните компетентни органи.  \r\nИзмененият регламент: \r\n•\tще гарантира че нарушенията на правилата за борба с изпирането на пари се разследват последователно: ЕБО ще може да изисква от националните надзорни органи за борба с изпирането на пари да разследват предполагаеми тежки нарушения и евентуално да предприемат целенасочени действия, като например санкции; \r\n•\tще предвижда, че националните надзорни органи за борба с изпирането на пари се съобразяват с правилата на ЕС в тази област и си сътрудничат по подходящ начин с органите за пруденциален надзор. Съществуващите правомощия на ЕБО ще бъдат подсилени, така че в краен случай, когато националните органи не предприемат действия, ЕБО да може да приема решения, чиито непосредствени адресати са отделни оператори от финансовия сектор; \r\n•\tще подобри качеството на надзора чрез общи стандарти, периодични прегледи на националните надзорни органи и оценки на риска; \r\n•\tще направи възможно събирането на информация относно рисковете и тенденциите във връзка с борбата с изпирането на пари и ще насърчи обмена на такава информация между националните надзорни органи (т.нар. центрове за данни); \r\n•\tще улесни сътрудничеството с държави извън ЕС по презгранични случаи; \r\n•\tще създаде нов постоянен комитет, който обединява националните надзорни органи за борба с изпирането на пари.  \r\nПълноценно използване на съществуващите инструменти за надзор  \r\nОсвен това Комисията представя стратегия за подобряване на обмена на информация и сътрудничеството между органите за пруденциален надзор и органите за борба с изпирането на пари. Тя приканва европейските надзорни органи, и по-специално ЕБО, да приемат насоки, които подпомагат органите за пруденциален надзор да включват аспектите на борбата с изпирането на пари в различните си инструменти и да осигурят сближаване на надзора.  \r\nКомисията също така приканва Европейската централна банка най-късно до 10 януари 2019 г. да сключи с надзорните органи за борба с изпирането на пари многостранен меморандум за разбирателство по обмена на информация, както се изисква и от Петата директива относно борбата с изпирането на пари.", "date": "2018.09.12", "title": "Състояние на Съюза 2018 г. – По-строг надзор в борбата с изпирането на пари за стабилен банков и финансов сектор"}
{"url": "http://www.focus-news.net/news/2018/09/12/2566077/ministar-lilyana-pavlova-podhodat-kam-afrika-naistina-tryabva-da-e-razlichen.html", "text": "Подходът към Африка наистина трябва да е различен. Това каза министърът за Българското председателство на Съвета на ЕС 2018 Лиляна Павлова след традиционната реч на председателя на ЕК Жан-Клод Юнкер за състоянието на Европейския съюз, предаде репортер на  Агенция „Фокус“ . „Там има проблем, има криза и не трябва да се правим, че не я забелязваме. От кризата там пострада и Европа. Трябва да сме партньори с тях. За разлика от миналата година вече говорим за инвестиционен план, за различно партньорство, за 10 млн. нови работни места, за програма „Еразъм“ да се отвори към тях – това е една огромна инвестиция за Европа и тя не е само финансова“, допълни още тя. „Друго важно нещо, което Юнкер подчерта е еврото да стане втората валута, да се стабилизира банковия съюз и еврозоната. Това е много важно послание по пътя, по който вървим. Важно послание беше, че европейските избори ще дадат една друга Европа. Великобритания си тръгва и всъщност пътя към Сибиу ще бъде пътя на 27-те, които трябва да сме по-единни и защитени“, каза още тя. „По 2 от темите той отчете безспорен успех и успех, за който България допринесе изключително много – Западните Балкани. В първата си такава реч, Юнкер беше скептично настроен към присъединяването им. Пълен обрат, благодарение на България. Това е факт и дори самия той го разбра. Другото е миграцията – допринесохме много с модела и философията, която предложихме. Това са два безспорни успеха за България, но това е нещо, което е и заявка. Трябва да сме адекватни и бързи в действията, защото следващият кораб като дойде, трябва да имаме трайни решения“, каза още министър Павлова.", "date": "2018.09.12", "title": "Министър Лиляна Павлова: Подходът към Африка наистина трябва да е различен"}
{"url": "http://www.focus-news.net/news/2018/09/12/2566085/plovdiv-dve-zheni-ot-oblastniya-grad-na-78-i-76-godini-sa-stanali-zhertva-na-telefonni-izmami.html", "text": "През вчерашния ден две възрастни жени от Пловдив с адреси на територията на второ Районно управление на МВР-Пловдив са били измамени по телефона. Това съобщиха от  ОДМВР-Пловдив . Потърпевшите са на 78 и 76 години и според първоначалната информация с тях се е свързал мъж, представил се за инспектор от пловдивската полиция. Жените били заблудени по познатия сценарий, че трябва да окажат съдействие за провеждана акция за залавяне на телефонни измамници и така по-възрастната хвърлила през терасата си 85 лева, а по-младата - 1500 лева и различни накити. По случаите са образувани досъдебни производства, предприети са активни действия по разследването.", "date": "2018.09.12", "title": "Пловдив: Две жени от областния град на 78 и 76 години са станали жертва на телефонни измами"}
{"url": "http://www.focus-news.net/news/2018/09/12/2566087/nikos-kotsiyas-interesite-na-gartsiya-sa-svarzani-s-balkanite.html", "text": "Министърът на външните работи на Гърция Никос Коцияс отрече, че договора за името между Атина и Скопие е резултат от външен натиск, в реч пред Норвежкия институт за Международни отношения, пише  електронното издание на вестник „То Вима“ . \r\nПо думите на Коцияс, споразумението е „резултат от структуриран и справедлив компромис в региона“, който е източник на вдъхновение за страните от региона, които също имат стари спорове помежду си. \r\nМинистърът изрази увереност, че преговорите с Албания по 10 двустранни въпроса ще бъдат завършени успешно, като сред тях е и демаркацията на Ексклузивната икономическа зона на двете държави. \r\nВ реч, озаглавена „Принципите на гръцката външна политика: Засилване на стабилността в Югоизточна Европа“, Коцияс очерта рамките на политика, основана на „мир, интелигентна сила и диалог“. \r\nГръцкият външен министър посочи, че интересите на Атина до голяма степен са свързани с Балканите заради размера на регионалната икономика, човешкия капитал и инфраструктурата му, елементи, които са нужни за икономическото развитие на целия регион. \r\n„Трябва да играем водеща роля в установяването на култура на компромис и консенсус в страните от региона“, заяви той. \r\nПо думите на Коцияс, Гърция е в центъра на триъгълник на нестабилност: Украйна, Либия и Ирак и това предполага политика на „гъвкавост и адаптивност“. \r\nПревод и редакция:", "date": "2018.09.12", "title": "Никос Коцияс: Интересите на Гърция са свързани с Балканите"}
{"url": "http://www.focus-news.net/news/2018/09/12/2566088/petar-zahariev-prevozvach-tselta-na-konfederatsiyata-na-avtobusnite-prevozvachi-e-da-obedini-bransha.html", "text": "Целта на Конфедерацията на автобусните превозвачи е да обедини бранша. Това каза Петър Захариев, превозвач от Северозападна България и член на управителния съвет на Националната асоциация на автомобилните превозвачи, на пресконференция за учредяването на Конфедерация на автобусните превозвачи, предаде репортер на  Агенция „Фокус“ . Петър Захариев обясни, че Конфедерацията представлява нова форма на сдружение на всички превозвачи, която представлява браншова и работодателска организация на доброволен принцип. „Нейните членове са превозвачи, извършващи обществен превоз на пътници“, поясни Захариев. Той уточни, че създателите на Конфедерацията са 7 сдружения в бранша – Национално сдружение на автобусните превозвачи в България, Браншовият съюз за стопанска инициатива в транспорта, Корпорация на автомобилните превозвачи, Национален съюз на превозвачите, Българска федерация пътнически транспорт, Национално сдружение на автобусните превозвачи и Национален съюз на превозвачите-Варна. „Това е отворена организация и каним всички превозвачи, които не са обхванати в цитираните организации, да заповядат при нас. „Целта на тази Конфедерация е да обедини всички превозвачи, да стане изразител, защитник на интересите, да отстоява въпросните интереси и заедно с управляващите органи да постигне онова, което в България все още не съществува – една съвместна работа с цел подобряване на качеството на транспортната услуга“, посочи Захариев. По думите му идеята е да се подобри качеството на транспортната услуга, която да е на поносими цени на българските граждани, както и да се „изсветли“ бранша. Захариев съобщи, че по време на учредяването на организацията за нейн председател е избрана Магдалена Милтенова, а за заместник-председатели – Максим Петков и Кузман Вълев. Той уточни, че ръководството ще се сменя на ротационен принцип с мандат 1 година. „Със създаването на тази конфедерация ние смятаме, че постигнахме онова, което дълги години не можахме – консолидирахме всички превозвачи и се надяваме да обединим буквално всички, които се занимават с обществен превоз на пътници. Нашата цел е, както да представляваме и защитаваме интересите, така и в разговор с органите на властта да постигнем онова, което досега не успяхме - да подобрим обществената транспортна схема, да създадем по-добри условия за работа на отделните превозвачи и да дадем възможност и на най-малките, които са силно застрашени от загиване, да предложим качествена транспортна услуга на достъпни цени“, допълни още Петър Захариев.  \r\nВесела АЛЕКСАНДРОВА", "date": "2018.09.12", "title": "Петър Захариев, превозвач: Целта на Конфедерацията на автобусните превозвачи е да обедини бранша"}
{"url": "http://www.focus-news.net/news/2018/09/12/2566090/glavniyat-prokuror-sotir-tsatsarov-ot-parlamenta-tragvam-kam-sadebnata-palata-a-ne-kam-konstitutsionniya-sad.html", "text": "За да може да говорите за номинация, на първо място трябва да имате предложение. За да имате предложение, трябва то да бъде обмислено, а за да го обмислите, трябва да си дадете сметка за много факти и обстоятелства, включително и това до колко е редно към края на мандата си, около година и половина, главният прокурор да си тръгне. Това каза пред журналисти в парламента главният прокурор Сотир Цацаров повод информация в медиите, че ще става член на Конституционния съд, предаде репортер на  Агенция „Фокус“ . Попитан има ли истина в твърдението, че ще става член на Конституционния съд, той посочи: „Има истина в твърденията, че оттук ще тръгна към Съдебната палата, не към Конституционния съд“. „Мисля, че отговорих съвсем ясно“, заяви Сотир Цацаров. В отговор на въпрос липсвал ли му е председателят на ВКС Лозан Панов в пленарна зала той коментира: „Никога не ми е липсвало нито присъствието, нито отсъствието на Лозан Панов“. „Мандатът не е смисъла на живота ми, а приятелите и семейството ми. Кариерата ми не свършва с мандата“, обяви главният прокурор. „Краят на мандата настъпва за всеки. Все някога настъпва, вечни хора няма“, каза още Цацаров. \r\nБиляна ИВАНОВА", "date": "2018.09.12", "title": "Главният прокурор Сотир Цацаров: От парламента тръгвам към Съдебната палата, а не към Конституционния съд"}
{"url": "http://www.focus-news.net/news/2018/09/12/2566092/ministar-predsedatelyat-boyko-borisov-se-sreshtna-s-prezidenta-na-mezhdunarodnata-federatsiya-po-gimnastika-morinari-vatanabe.html", "text": "Министър-председателят Бойко Борисов се срещна с президента на Международната федерация по гимнастика Моринари Ватанабе. Това съобщиха от  правителствената информационна служба . Фокус на разговора беше поставен върху усилията на правителството за подпомагане на българския спорт. Премиерът Борисов подчерта, че за България са много важни и трите световни първенства, които се провеждат в момента - по художествена гимнастика, волейбол и гребане, защото рекламират страната ни и дават добър пример за бъдещите поколения. Той изтъкна голямата подкрепа, която срещат всички български спортове от страна на правителството и допълни, че държавата ни е вложила много средства в последните години в изграждането на спортна инфраструктура – 350 милиона лева. “В София нямаше зала. Другата седмица трябва да стане готов “Зимния дворец”, който ремонтирахме. Построихме “Арена Армеец”, обновихме зала “Фестивална”“, коментира Борисов. Министър-председателят посочи като добри примери за усилията на правителството в български спорт многофункционалните спортни зали в Русе, Пловдив, Ботевград, Сливница, Шумен и други. \r\nПрезидентът на международната федерация Моринари Ватанабе подчерта, че е добър приятел на България и на художествената ни гимнастика, която е на световно ниво. По думите му, с подкрепата от страна на правителството българските гимнастички ще постигнат още големи успехи. “Щом премиерът оказва такава подкрепа на българските гимнастички, ние също сме длъжни да ги подкрепим”, заяви Ватанабе. \r\nНа срещата участваха и министърът на младежта и спорта Красен Кралев, генералният секретар на  Международната федерация по гимнастика Андре Гейнсбюлер, Илиана Раева – президент на Българска федерация по художествена гимнастика и президент на Организационния комитет на Световното първенство, вицепрезидентът на Българска федерация по художествена гимнастика и посланик на Световното първенство Мария Михайлова, генералният секретар на Федерацията Росина Атанасова и талисманът на Световното първенство Радина Филипова. \r\nИлияна Раева посочи, че правителството и лично премиерът Борисов винаги са помагали на българската художествена гимнастика. “Г-н Борисов беше човекът, който през 2010 г. ни помогна да намерим спонсор за първата световна купа”, подчерта тя и допълни, че за организацията и провеждането на Световното първенство по художествена гимнастика в София правителството е осигурило 85% от необходимите средства.", "date": "2018.09.12", "title": "Министър-председателят Бойко Борисов се срещна с президента на Международната федерация по гимнастика Моринари Ватанабе"}
{"url": "http://www.focus-news.net/news/2018/09/12/2566089/zam-okrazhniyat-prokuror-na-varna-radoslav-lazarov-25-godishen-nepravosposoben-vodach-e-prichinil-katastrofata-sas-zaginaliya-velosipedist.html", "text": "25-годишен неправоспособен водач е причинил катастрофата със загиналия велосипедист във Варна. Това каза на брифинг заместник окръжният прокурор на Варна Радослав Лазаров, предаде репортер на  Радио „Фокус“ – Варна . Мъжът се е предал сам в присъствието на адвоката си вчера следобед. Според директора на Областната дирекция на МВР във Варна комисар Даниел Пашов явяването на шофьора пред органите на реда е резултат от активните издирвателни дейности след инцидента.  \r\nСлед изтичането на 72-часовата мярка за неотклонение „задържане под стража“ се очаква в петък сутринта прокуратурата да поиска постоянна мярка за неотклонение. 25-годишният мъж, който е от Варна, никога не е имал шофьорска книжка. Той е с два акта за шофиране без книжка, като първото му нарушение е от 2010 година. След задържането му са взети проби за наркотици, очакват се резултатите от тях. Повдигнато му е обвинение за причиняване на смърт по непредпазливост, като наказанието, което може да получи, е от 3 до 15 години затвор. \r\nДиана СТОЕВА", "date": "2018.09.12", "title": "Зам. окръжният прокурор на Варна Радослав Лазаров: 25-годишен неправоспособен водач е причинил катастрофата със загиналия велосипедист"}
{"url": "http://www.focus-news.net/news/2018/09/12/2566094/zam-okrazhniyat-prokuror-na-varna-radoslav-lazarov-intenzivno-se-raboti-po-sluchaya-sas-zaginaliya-velosipedist-predstoi-iskane-za-myarka-za-neotklonenie-na-shofyora.html", "text": "Изключително интензивно се работи по случая със загиналия велосипедист във Варна. Това каза на брифинг заместник окръжният прокурор на Варна Радослав Лазаров, предаде репортер на  Радио „Фокус\" - Варна . Лазаров добави, че в рамките на един ден след катастрофата са разпитани, а след това установени от органите на МВР множество свидетели. Назначени са множество експертизи, изземани са следи от автомобила, тъй като водачът е избягал. Мястото на произшествието е близо до пешеходна пътека, но то ще бъде установено чрез съответни експертизи. „В рамките на периода от фаталния инцидент полицаи, оперативни служби и наблюдаващият прокурор са свършили изключително много работа. Лицето ще бъде задържано за 72 часа, за да бъде представено пред съда с искане за постоянна мярка за неотклонение\", заяви Радослав Лазаров. Той допълни, че автомобилът е собственост на водача.  \r\nСпоред директора на Областната дирекция на МВР комисар Даниел Пашов намирането на лицето се е забавило заради това, че то не живее на адреса, на който е регистрирано. След задържането са му са взети проби за наличие на наркотични или упойващи вещества. Все още разследващите чакат излизането на резултатите. Според комисар Пашов мъжът има два акта за управление на МПС без свидетелство за правоспособност. Единият е от 2010 година, а вторият - от 2017 година.  \r\nДиана СТОЕВА", "date": "2018.09.12", "title": "Зам. окръжният прокурор на Варна Радослав Лазаров: Интензивно се работи по случая със загиналия велосипедист, предстои искане за мярка за неотклонение на шофьора"}
{"url": "http://www.focus-news.net/news/2018/09/12/2566082/glavniyat-prokuror-sotir-tsatsarov-grozno-e-da-se-izpolzva-temata-svoge-za-politicheski-tseli.html", "text": "Призивът ми към всички и към тези, които се упражняват на темата \"Своге\", е че ще си свършим работата, но не използвайте това за политически цели. Това не е красиво, грозно е. Това каза пред журналисти в парламента главният прокурор Сотир Цацаров, предаде репортер на  Агенция „Фокус“ . „С риск да засегна някой ще кажа - беше изтървана фраза, която звучеше така: \"Убихте 17 човека\". Много е лесно да се раздават присъди в зала. Ще цитирам политик, който в предаване на една от двете основни телевизии, каза: \"Не се прави политически рейтинг върху трупове“, посочи той. „Не мога да коментирам министерските оставки, нито решението на ръководителя на изпълнителната власт по отношение на тях. Не е редно с оглед на това, че съдебната власт не може да има отношение към това“, обяви Цацаров. „Притеснява ме използването на случая в Своге за цели, които са малко встрани, както от целите на разследването, така и от скръбта на хората“, заяви главният прокурор. „Чух всякакви оценки. Такива от типа, че едва ли не министерските оставки следва да бъдат преценявани и приемани едва след решаването на въпроса за виновността - не бива да се хвърля такава спекула в пространството“, посочи той. „Чух още една спекула - че нещата едва ли не са кристално ясни и няма какво да разследваме“, коментира Цацаров. „Било ясно, че шофьорът бил превишил скоростта и е отвлякъл вниманието си. Работим с пълна интензивност по всички версии“, обясни той и уточни, че първите изводи ще бъдат направени след като имаме експертизи от асфалтовите проби. „Да се обявява предварително политически, че виновникът е ясен и това е само шофьорът и да се обвързва преценка на министерски оставки може би е политически целесъобразно и коректно, но не е редно“, каза още главният прокурор. \r\nБиляна ИВАНОВА", "date": "2018.09.12", "title": "Главният прокурор Сотир Цацаров: Грозно е да се използва темата \"Своге\" за политически цели"}
{"url": "http://www.focus-news.net/news/2018/09/12/2566091/vecher-makedoniya-biyat-turtsi-v-solun-pomislili-gi-za-makedontsi.html", "text": "Турско семейство, пристигнало за почивните дни в Солун, е било нападнато от група гръцки ултранационалисти, които си помислили, че те са македонци, пише вестник „Хюриет“, предава  македонският ежедневник „Вечер“ . \r\nТурският гражданин Мехмет Озерен пристигнал в Солун на 8 септември със съпругата и двете си деца. След като паркирал колата на улица „Цимиски“, тръгнал да се поразходи по брега и изведнъж се оказал по средата на протестен марш на пет хиляди ултранационалисти, които викали „Македония е гръцка“. \r\nГрупата, която започнала да троши близките коли и търговски обекти и се била с полицията, също така нападнала и турското семейство. Според Озерен, един от демонстрантите викнал „тези са скопяни“ преди нападението. \r\n„Бягахме, за да си спасим живота“, е заявил Озерен, като обяснил, че семейството се скрило в сграда с охрана от преследващите ги националисти. Един от охранителите се противопоставил на нападателите, които се опитали да разбият вратата и отвел турското семейство в своята кабина, а по-късно и в турското конулство в Солун. \r\nАвтомобилът на Озерен е изпотрошен в хода на нападението, но семейство напуска Гърция невредимо. \r\nПревод и редакция:", "date": "2018.09.12", "title": "„Вечер“ (Македония): Бият турци в Солун, помислили ги за македонци"}
{"url": "http://www.focus-news.net/news/2018/09/12/2566097/a1-on-makedoniya-sasht-iskat-da-razshiryat-voennoto-si-prisastvie-v-gartsiya.html", "text": "Командването на Въоръжените сили на САЩ преговаря за разширяване на обема на военните операции на територията на Гърция, където американската армия употребява военновъздушните и морските бази в условията на увеличеното напрежение с Турция, заради нейните планове да купи руски системи за ПВО С-400, предава  македонският портал „А1 Он“ , като се позовава на материал в американското издание The Wall Street Journal. \r\nСпоред информация от неназовани източници на вестника, геополитическите и географските фактори увеличават атрактивността на базите в Гърция за ВС на САЩ. Двете страни имат основания за притеснения заради действията на Турция, която е членка на НАТО. Във връзка с това, Гърция с нейния благоприятен климат и военните обекти на НАТО дава възможност за целогодишно провеждане на военни учения. Американски военни представители смятат за добри и настоящите възможности за временно разполагане на войници в страната. \r\nКакто информират източниците, преговорите се водят от командващия ВС на НАТО в Европа Къртис Скапароти. Той, все пак, не предлага в Гърция да се разположат американски войници и техника на постоянна основа. \r\nПревод и редакция:", "date": "2018.09.12", "title": "„А1 Он“ (Македония): САЩ искат да разширят военното си присъствие в Гърция"}
{"url": "http://www.focus-news.net/news/2018/09/12/2566096/inzh-daniel-panov-kmet-na-veliko-tarnovo-imame-predlozhenie-za-pobratimyavane-sas-srabskiya-grad-kralevo.html", "text": "Имаме предложение за побратимяването на Велико Търново със сръбския град Кралево. Това каза пред журналисти кметът на Община Велико Търново инж. Даниел Панов, предаде репортер на  Радио „Фокус“ – Велико Търново . Това е и повод за визитата на Председателя на Народната скупщина на Сърбия н. пр. Мая Гойкович в града. По думи на инж. Панов са проведени разговори за развитието на двата града. „Най-важното е, че още от 40 години съществуват добрите партньорски взаимоотношения между Велико Търново, Ниш, Кралево и други сръбски градове, с които сме имали различни инициативи. Последните няколко са изложбата на филигран, която бе направена от Историческия музей в Кралево, тук, във Велико Търново, и дарението, което направиха на проскинитария, където е положена иконата на Свети Сава в църквата „Св. четиридесет мъченици“. Също така, Регионалната библиотека „Петко Р. Славейков“ има добри взаимоотношения с тази в град Кралево, добри партньорски взаимоотношения има и Регионалният исторически музей“, коментира инж. Даниел Панов. \r\nТой посочи, че Великотърновският университет също работи с този в Ниш и с други университети в Сърбия. Инж. Панов отбеляза, че тези взаимоотношения ще бъдат узаконени с побратимяването на градовете Кралево и Велико Търново. \r\nМария НЕДЕВА", "date": "2018.09.12", "title": "Инж. Даниел Панов, кмет на Велико Търново: Имаме предложение за побратимяване със сръбския град Кралево"}
{"url": "http://www.focus-news.net/news/2018/09/12/2566099/pregled-na-mezhdunarodnite-novini-do-13-chasa-agentsiya-fokus.html", "text": "Командването на Въоръжените сили на САЩ преговаря за разширяване на обема на военните операции на територията на Гърция, където американската армия употребява военновъздушните и морските бази в условията на увеличеното напрежение с Турция, заради нейните планове да купи руски системи за ПВО С-400, предава  македонският портал „А1 Он“ , като се позовава на материал в американското издание The Wall Street Journal. \r\nСпоред информация от неназовани източници на вестника, геополитическите и географските фактори увеличават атрактивността на базите в Гърция за ВС на САЩ. Двете страни имат основания за притеснения заради действията на Турция, която е членка на НАТО. Във връзка с това, Гърция с нейния благоприятен климат и военните обекти на НАТО дава възможност за целогодишно провеждане на военни учения. Американски военни представители смятат за добри и настоящите възможности за временно разполагане на войници в страната. \r\nКакто информират източниците, преговорите се водят от командващия ВС на НАТО в Европа Къртис Скапароти. Той, все пак, не предлага в Гърция да се разположат американски войници и техника на постоянна основа. \r\n***  Министърът на външните работи на Гърция Никос Коцияс отрече, че договора за името между Атина и Скопие е резултат от външен натиск, в реч пред Норвежкия институт за Международни отношения, пише  електронното издание на вестник „То Вима“ . \r\nПо думите на Коцияс, споразумението е „резултат от структуриран и справедлив компромис в региона“, който е източник на вдъхновение за страните от региона, които също имат стари спорове помежду си. \r\nМинистърът изрази увереност, че преговорите с Албания по 10 двустранни въпроса ще бъдат завършени успешно, като сред тях е и демаркацията на Ексклузивната икономическа зона на двете държави. \r\nВ реч, озаглавена „Принципите на гръцката външна политика: Засилване на стабилността в Югоизточна Европа“, Коцияс очерта рамките на политика, основана на „мир, интелигентна сила и диалог“. \r\nГръцкият външен министър посочи, че интересите на Атина до голяма степен са свързани с Балканите заради размера на регионалната икономика, човешкия капитал и инфраструктурата му, елементи, които са нужни за икономическото развитие на целия регион. \r\n„Трябва да играем водеща роля в установяването на култура на компромис и консенсус в страните от региона“, заяви той. \r\nПо думите на Коцияс, Гърция е в центъра на триъгълник на нестабилност: Украйна, Либия и Ирак и това предполага политика на „гъвкавост и адаптивност“. \r\n*** Президентът на Русия Владимир Путин предложи на Япония да сключи мир до края на годината без всякакви предварителни условия. Той заяви това на пленарната сесия на Източния икономически форум (ИИФ), който се провежда във Владивосток, предава  ТАСС . \r\n„Хайде да сключим мирен договор – не сега, но до края на годината – без всякакви предварителни условия“, предложи Путин, обръщайки се към намиращия се в залата премиер на Япония Синдзо Абе. Залата посрещна думите на руския президент с аплодисменти, отбелязва руската агенция. \r\n„А след това на основата на мирния договор като приятели да продължим да решаваме всички спорни въпроси“, предложи руският лидер. „И на мен ми се струва, че това би облекчило решаването на всичките ни проблеми, с които не можем да се справим в продължение на 70 години“. \r\nПутин отбеляза, че тази „проста мисъл“ му е дошла на ум „точно тук и точно сега“. По неговите думи, преговорите за решаването на спорните въпроси между Русия и Япония вървят от 70 години. „70 години ние водим преговори“, констатира руският държавен глава. „Синдзо каза: Хайде да променим подхода. Добре“. \r\nПо думите на руския президент, и той, и японския премиер Абе искат сключване на мирен договор. „Смятам, че това е изключително важно и за нашите двустранни отношения, и от гледна точка на създаването на благоприятни условия за развитие на ситуацията по света“, добави той. Руският лидер определи Япония като естествен партньор на Русия, с който Москва иска да развива пълноценни отношения. \r\nОсвен това руският президент заяви, че Москва се опасява от придвижването на американските системи за противоракетна отбрана в Азиатскотихоокеанския регион. \r\n*** Държавният департамент на САЩ обяви, че е силно загрижен от „все по-тежките репресии“ срещу мюсюлманското малцинство в северозападния китайски Синдзян-уйгурски автономен регион, докато администрацията на президента Доналд Тръмп предполагаемо подготвя санкции срещу високопоставени китайски официални лица и компании, свързани с нарушения на човешките права, пише  електронното издание на британския левичарски вестник The Guardian. \r\nКитайската кампания за „тежък удар“, която се провежда като контратерористична операция, е довела, както твърди изданието, до арестуването на повече от един милион души, основно етнически уйгури, казахи и други членове на малцинствата. Според The Guardian те са държани в тайни лагери. \r\n„Дълбоко разтревожени сме от все по-тежките репресии, не само срещу уйгурите, но и срещу казахите и други мюсюлмани в този китайски регион“, заяви говорителят на Държавния департамент Хедър Науърт по време на пресконференция, повтаряйки опасенията, изразени през последните месеци от високопоставени официални лица във Вашингтон. \r\nВ края на август, припомня вестникът, група американски конгресмени поискаха от държавния секретар Майк Помпео и министъра на финансите Стивън Мнучин да наложат санкции на седем китайски официални лица, включително на председателя на клона на Китайската комунистическа партия в Синдзян-уйгурския автономен регион Чен Куангуо, който провежда репресиите. От Вашингтон са заявили пред „Ройтерс“, че ограничителните мерки все още се обсъждат. \r\nКакто отбелязва The Guardian, американското правителство обмисля да наложи санкции на китайските компании, които са замесени в изграждането на лагерите и системите за наблюдение на уйгурите. \r\n*** Председателят на Европейската комисия Жан-Клод Юнкер заяви в рамките на четвъртата си ежегодна реч за Състоянието на Съюза, че Европейският съюз трябва да приеме страните от Западните Балкани, за да предотврати разпространяването на влиянието на други страни в този регион, предава  репортер на Агенция „Фокус“ . \r\nОсвен това, Юнкер предупреди, че вчерашните съюзи може да не бъдат утрешните съюзи. „Има нужда от силна и обединена Европа, Европа, работеща за мир и търговски споразумения“, отбеляза той. „Ако Европа обедини военните и икономическите си сили, тя ще стане сила, с която всеки трябва да се съобразява“, заяви още председателят на ЕК и предупреди, че „само обединена и силна Европа може да защити гражданите си“. \r\n***  Председателят на Европейската комисия Жан-Клод Юнкер започна последната си ежегодна реч за Състоянието на съюза на пленарната сесия на Европейския парламент в Страсбург, предава  репортер на Агенция „Фокус“ . Той отбеляза, че Европа все още не е перфектна, но става по-перфектна всеки ден и подчерта, че, „когато сме обединени, Европа е сила, с която всички трябва да се съобразяват. \r\nТой отбеляза сделката, постигната с президента на САЩ Доналд Тръмп за намаляване на търговските мита за европейските компании и посочи, че, когато Европа говори в един глас, ние можем да наложим нашата позиция на другите“. \r\n***  Източници са потвърдили, че президентът и премиерът на Косово Хашим Тачи и Рамуш Харадинай са пътували до Тирана късно във вторник за спешна среща с премиера на Албания Еди Рама. Изненадващата визита се случва по време на дебата за размяна на територии между Косово и Сърбия, предложение, което има пълната подкрепа на Тачи, но е абсолютно неприемливо за Харадинай, пише  базираното в Прищина албанско електронно издание Gazeta Express . \r\nВестникът е получил тази информация без повече подробности. Косовският премиер е отрекъл информацията във „Фейсбук“ и е добавил, че в сряда сутринта започва работа „свързана с дневния ред“, без  да конкретизира повече. \r\nОт друга страна, председателят на парламента в Прищина Кадри Весели и вицепремиера Фатмир Лимай са пътували до Тирана в рамките на планирано посещение и в сряда те ще се срещнат с политическото ръководство на Албания, за да обсъдят последните събития в Косово. \r\n*** Руският президент Владимир Путин се изказа против протекционизма, санкциите и политическото пристрастие в световната търговия, в рамките на речта си на пленарното заседание на Източния икономически форум (ИИФ), който се провежда във Владивосток, предава  ТАСС . \r\n„Светът и глобалната икономика днес все по-често се сблъскват с нови форми на протекционзъм и с различен вид бариери, които в последно време се изостриха рязко и растат безконтролно. Базовите принципи на търговията, конкуренцията, икономическата взаимноизгодност  девалвират и, за съжаление, се рушат и стават заложници на идеологически подходи и краткосрочни политически цели“, констатира руският държавен глава. \r\n„Гледаме на това, като на сериозно предизвикателство пред цялата световна икономика и особено за динамичното развитие на Азиатскотихоокеанския регион и неговото лидерство“, подчерта Путин. Той е убеден: „Че нашият регион може и в бъдеще да постига високи темпове на ръст и да остане ключов участник в световната икономика. Той трябва да запази духа на икономическа свобода и да бъде пространство на делова инициатива, без санкции, забрани и политически пристрастия“. \r\nРуският лидер отбеляза, че, „включвайки чуждестранни партньори в съвместните проекти в Далечния Изток, Русия действа на основата на прагматизма, рационалното мислене и взаимната изгода и иска честна конкуренция на инвеститорите да нарасне и те да имат възможност да реализират своите проекти в Далечния Изток на Русия, да побеждават най-добрите делови предложения, които ще донесат голяма печалба, което е и основната цел на всеки бизнес“. \r\nТой напомни, че в този регион „вече работят компании от Казахстан, Индия, Виетнам, Австралия, Нова Зеландия и много други страни – много различни по своите интереси, традиции, култура, политическо устройство, международни задължения и приоритети“. „За всички – искам да подчертая това, именно за всички предприемачи – ние създаваме равни условия за успешна и ефективна работа“, увери президентът на Русия. \r\n***  Във вторник Каталуния отпразнува своята „Диада“, или Национален ден, след година на значителни събития, в която се проведе и референдум за независимост, неуспешно едностранно обявяване на независимост и повече от седем месеца директно управление от Мадрид, пише  електронното издание на вестник El Pais . \r\n Малко след 17:00 местно време сигнална ракета извести началото на „марша на независимостта“ по Диагоналния булевард в Барселона. Следвайки заръките на организаторите, множеството остана тихо до подадения сигнал, когато произведе „звукова вълна“, която трябваше да демонстрира „силата на народа“ да събори стената, която стои пред независимостта, отбелязва изданието. \r\nДвижението за независимост обеща да превърне „Диада“, провеждана на всеки 11-и септември, в почит за лидерите на усилията за постигане на независимост от Испания. Някои от тези лидери, включително бившия каталунски лидер Карлес Пучдемон и няколко функционери от неговото правителство избягаха от страната, за да избегнат арест за организиране на метеж. Други пък са в следствения арест от края на октомври миналата година и техните привърженици ги описват като „политически затворници“, коментира „Ел Паис“. \r\nЮнионистките партии, отбелязва още вестникът, се оплакаха, че надсловът, избран за тазгодишния марш – “Fem la República Catalana” (Създаваме Каталунската Република), оставя половината от населението на областта извън него. „Днес ние искаме да огласим мнението на милиони каталунци, които няма да излязат по улиците в този ден, които не се чувстват част от действията на това правителство“, заяви Инес Аримандас, регионален лидер на „Суидаданос“, която се обявява за запазване на статуквото. „Искаме от тях да не забравят милионите каталунци, които заслужават също толкова уважение, колкото тези, които излязоха на марша и които са също толкова демократични. Подчертаваме, че социалната хармония е по-добра от социалния разрив. \r\nРегионалният премиер Ким Тора, радикален сепаратист, посочен от Пучдемон и заел поста на 2 юни, след края на седеммесечното директно управление от Мадрид, във вторник направи исторически паралел между миналото и настоящето на Каталуния. В своята реч, Тора призова всички каталунци „да се съпротивляват и борят“ срещу „несправедливостите, страха, затвора и изгнаничеството“. \r\n„Каталунската национална асамблея“, която е за независимост и беше организатор на манифестацията, обяви, че за нея са се регистрирали 460 хиляди души, а в Барселона са дошли 1500 автобуса с поддръжници на идеята. Освен това във връзка със събитието са продадени 270 хиляди тениски. Цялото регионално правителство участва в демонстрацията. \r\n***  Председателят на Европейската народна партия (ЕНП) Манфред Вебер заяви късно във вторник, че ще гласува в полза на предложението за възбуждане на наказателна процедура срещу Унгария заради постоянно нарушаване на ключови европейски ценности, но ще остави свободен избор на останалите членове на дясноцентристкия блок, пише  европейската редакция на Politico . \r\n„Ще гласувам в полза на член 7“, посочи Вебер след среща с членове на ЕНП, включително Орбан. Той визира процедура, която може да доведе до отнемане на правото на глас на Будапеща в Съвета на ЕС. „Мисля, че говорихме достатъчно“. \r\nВ сряда членовете на Европейския парламент ще гласуват по доклад, изготвен от нидерландския „зелен“ евродепутат Джудит Саргентини, в който се изразяват опасения за независимостта на правосъдието, академичната автономност, корупцията, свободата на изразяване и правата на мигрантите в Унгария, както и по други въпроси. \r\nАко докладът бъде подкрепен от две трети от евродепутатите, Съветът на ЕС ще трябва да определи дали „има конкретен риск за сериозно нарушение“ на ключовите европейски ценности от Унгария, обяснява Politico. \r\nПроцедурата по член 7 в крайна сметка може да доведе до отнемане на правото на глас на Будепеща в Съвета, отбелязва изданието. Но това, според Politico, е малко вероятно и ще изисква подкрепата на всички други страни-членки на ЕС. Но самото започване на процеса ще се отрази зле на международната репутация на Унгария, смята медията и посочва, че това би направило трудно за ЕНП да задържи партията на Орбан – „Фидес“, в своите редици. \r\nНа среща на членовете на ЕНП във вторник вечерта, Орбан защити политиките си, въпреки че бе критикуван яростно. \r\n„Всички бяха много емоционални“, заяви еврочиновник пред Politico. \r\nГунар Хьокмарк, член на ЕНП от Швеция, заяви: „Орбан имаше тежък час. Всички бяха критични. Той изглеждаше дезориентиран и малко агресивен“. \r\n*** Пет заподозрени за участие атентатите от 11 септември 2001 все още очакват съдебен процес в САЩ, съобщава радио  The Voice of America . \r\nВ Съединените щати колелата на правосъдието понякога се въртят бавно, но делото срещу петте заподозрени, за които се твърди, че са играли централни роли в терористичните атаки срещу САЩ от 11 септември 2001 г., се движи със скоростта на охлюва. \r\nПетнадесет години или повече след задържането им, петте обвинени терористи остават в затвора в американската военна база в Гуантанамо, Куба. По различни причини властите в САЩ не предвиждат, че техните проучвания ще започнат по-рано 2020 г. и след това може да са необходими още  няколко години, за да приключат делата. \r\nСъдебните производства бяха изключително сложни, като адвокатите – екип от  цивилни и военни адвокати - подадоха стотици предложения, в които се поставиха под съмнение поведението на американските власти при задържането им, а след това  и при разпитите на заподозрените, най-напред в тайните затвори в Тайланд и Полша , а впоследствие и в Гуантанамо. \r\nОбвиненията се усложняват от потвърждението на САЩ, че обвиняемите са били подложени на \"усъвършенствани техники за разпит\" след тяхното залавяне, които  критици, включително Комисията по разузнаването на Сената  на САЩ, нарекоха \"изтезания\", симулиране на  удавяне. Съвсем наскоро американски представители заявиха, че са забранили използването на такива методи за разпит. \r\n*** Министърът на отбраната на САЩ Джеймс Матис не смята, че Русия и Китай биха формирали военен алианс в бъдеще, предава  TACC . \r\nНа въпрос  дали той е загрижен от вероятността за образуването на военен съюз между Русия и Китай в бъдеще на фона на участието на Китай в ученията \"Восток-2018\". \"Мисля, че тези страни  действат в рамките на собствения  интерес , но в дългосрочен план не виждам какво ще обедини  Русия и Китай.\" - каза Матис. \r\nОт 11 до 17 септември под ръководството на министърът на отбраната генерал Сергей Шойгу на територията и в морските води на руския Далечен Изток, както и прилежащите части на Тихия океан се провеждат мащабни учения \"Восток-2018\". Те включват около 300 хил. войници, повече от  хиляда самолета, хеликоптери и безпилотни летателни апарати, до 36 хил. танка, бронетранспортьори и други превозни средства, до 80 бойни кораба и помощни съдове.", "date": "2018.09.12", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/09/12/2566100/pravitelstvoto-prekratyava-statuta-na-svobodna-zona-svilengrad.html", "text": "Правителството прекратява статута на Свободна зона Свиленград като свободна зона по смисъла на чл. 3 от Указ № 2242. Toва съобщиха от  правителствената информационна служба . По този начин се предвижда по отношение на „Свободна зона – Свиленград“ ЕАД да се предприемат действия за прекратяване на статута й на свободна зона, а съответно дейността на дружеството да се подчинява на общия режим. \r\nПриемането на акта ще даде възможност за привличане на български и чуждестранни инвеститори и ще допринесе за реализиране потенциала за развитие на инфраструктурата в региона, използвайки близостта до границата с Гърция и достъпа до транспортен коридор № IV, свързващ Европа с Турция.", "date": "2018.09.12", "title": "Правителството прекратява статута на Свободна зона Свиленград"}
{"url": "http://www.focus-news.net/news/2018/09/12/2566101/pleven-dvama-mazhe-sa-zadarzhani-za-napadenie-na-politseyski-sluzhiteli-v-zhk-mara-dencheva.html", "text": "Двама мъже са задържани за нападение на полицейски служители в жк. „Мара Денчева“. Това съобщиха от пресцентъра на  МВР . В ранните часове на вчерашния ден бил получен сигнал за нарушаване на нощната тишина в жилище в жк. „Мара Денчева“. На място веднага пристигнал екип на Второ РУ, който заварил пийнала компания във фазата на скандал и нанасяне на удари. При вида на униформените, двама от групата – на 32 и 33 години, се нахвърлили върху тях. Служителите на реда са получили леки телесни наранявания. Нарушителите били откарани в болница за преглед, където 33-годишният е успял да нападне и удари една от медицинските сестри. За извършеното престъпление двамата са задържани за срок до 24 часа. Уведомен е прокурор при РП - Плевен. Образувано е досъдебно производство, работата по което продължава разследващ полицай.", "date": "2018.09.12", "title": "Плевен: Двама мъже са задържани за нападение на полицейски служители в жк. „Мара Денчева“"}
{"url": "http://www.focus-news.net/news/2018/09/12/2566104/sliven-obshtinata-obyavyava-priem-na-nominatsii-za-nagrada-milosardie.html", "text": "Обществената комисия за избор на носители на награда „Милосърдие” на Община Сливен разкрива процедура за номинации за носител на наградата за 2018 година. Това съобщиха от пресцентъра на  Общината . \r\nПредложенията се приемат в деловодството на Общински съвет – Сливен, в срок до 5 октомври, включително. За предложения, изпратени по пощата, важи датата на пощенското клеймо. \r\nНаграда „Милосърдие” се присъжда за дългогодишна дейност и проявен професионализъм, за научни достижения, за висока гражданска отговорност в областта на здравеопазването и социалната политика на Община Сливен. \r\nПредложения за връчване на наградата могат да се правят от лечебни и социални заведения, неправителствени организации, общински съветници и граждани. Те трябва да са в писмен вид, съпроводени с творческа или трудова биография на предложените. \r\nНосителят на награда „Милосърдие” се обявява на тържествена церемония, в навечерието на празника на Сливен – Димитровден. \r\nДопълнителна информация може да бъде получена от Таня Куманова – секретар на Комисията, на тел. 044/611 124.", "date": "2018.09.12", "title": "Сливен: Общината обявява прием на номинации за награда \"Милосърдие\""}
{"url": "http://www.focus-news.net/news/2018/09/12/2566098/magdalena-miltenova-konfederatsiya-na-avtobusnite-prevozvachi-otvoreni-sme-kam-vsichki-predlozheniya-za-izsvetlyavaneto-na-bransha-i-podobryavaneto-na-transportnite-uslugi.html", "text": "Отворени сме към всички предложения за „изсветляването“ на бранша и подобряването на транспортните услуги. Това каза председателят на Браншовия съюз за стопанска инициатива в транспорта (БССИТ) и новоизбран председател на Конфедерацията на автобусните превозвачи Магдалена Милтенова на пресконференция за учредяването на Конфедерацията, предаде репортер на  Агенция „Фокус“ . Милтенова обясни, че върховният орган на управление на тази конфедерация ще бъде Общото ѝ събрание. „Всяка една от организациите, които членуват, ще има право на глас, който ще бъде зачитан. Затова нямаме управителен съвет. Решихме, че всички компетенции трябва да се решават на общо събрание“, уточни тя. „Тази конфедерация ще се управлява от председателя и неговите двама заместници. Обещахме, че до 15 септември тя ще бъде учредена. Оправдахме очакванията на всички, в това число надявам се и на премира и на нашите колеги. От тук насетне сме отворени към всички предложения, които са свързани с „изсветляването“ на бизнеса, справянето с нерегламентираните превози, с всички условия, които държавата се опитва да създаде. Но ще ги подкрепим, ако отговарят на европейските принципи, когато са синхронизирани с българското законодателство и съобразени с бранша“, заяви Милтенова. По думите ѝ целта на създаването на таз конфедерация е, когато браншът отиде на разговори с правителството, да има единно становище. „Да нямаме разногласия, да не се стига до неприятни сцени, когато се налага да дискутираме важна за бранша тема. Ако сега ви кажем, че ние ще постигнем съгласие по всички теми, означава да ви подведем. Ние никога няма да постигнем съгласие по всички теми на 100%, което е напълно нормално, но към настоящия момент сме се обединили около важните за бранша теми, около това, което наистина ще помогне на бранша, на потребителите на услугата“, коментира Милтенова. „Смятам, че всичко към което се стремим, ще доведе до един добър диалог с управляващите, до един добри решения, които да подобрят нещата. Ние сме абсолютно толерантни към всяко едно от решенията, които ще подобрят качеството“, допълни тя.  \r\nВесела АЛЕКСАНДРОВА", "date": "2018.09.12", "title": "Магдалена Милтенова, Конфедерация на автобусните превозвачи: Отворени сме към всички предложения за „изсветляването“ на бранша и подобряването на транспортните услуги"}
{"url": "http://www.focus-news.net/news/2018/09/12/2566102/nad-2200-dogovora-sa-podpisani-prez-minalata-godina-po-programata-za-razvitie-na-selskite-rayoni-2014-2020-g.html", "text": "Правителството одобри Годишния отчет на Държавен фонд „Земеделие“ и Разплащателната агенция за 2017 г. Това съобщиха от  правителствената информационна служба . През миналата година са подписани 2291 договора по Програмата за развитие на селските райони (ПРСР) 2014-2020 г. Изплатени са 488 639 628 лв. В кампания 2017 по схеми и мерки, администрирани по линия на директни плащания, са приети над 113 600 заявления. През 2017 г. преведените субсидии за директни плащания по линия на Европейския фонд за гарантиране на земеделието (ЕФГЗ) възлизат на 1 629 729 001 лв. Изплатените суми по пазарните мерки по линия на селскостопанските пазарни механизми през 2017 г. са в размер на 87 486 177 лв., от които 64 700 353 лв. са от ЕФГЗ и 22 785 824 лв. - национални средства. \r\nПо Оперативната програма за развитие на сектор „Рибарство“ 2007-2013 са извършени плащания за 1 505 003 лв. Изплатените средства по Програмата за морско дело и рибарство 2014-2020 са общо 508 322 лв. По инвестиционните схеми за подпомагане към 31 декември 2017 г. са преведени 5 424 902 лв.  \r\nПрез миналата година са изплатени и 123 720 228 лв. по 22 схеми за краткосрочно подпомагане, от които са се възползвали 29 166 земеделски стопани.", "date": "2018.09.12", "title": "Над 2200 договора са подписани през миналата година по Програмата за развитие на селските райони 2014-2020 г."}
{"url": "http://www.focus-news.net/news/2018/09/12/2566106/fakultetat-po-nachalna-i-preduchilishtna-pedagogika-na-su-sv-kliment-ohridski-stava-fakultet-po-nauki-za-obrazovanieto-i-izkustvata.html", "text": "Правителството прие Постановление, с което Факултетът по начална и предучилищна педагогика в структурата на Софийския университет „Св. Климент Охридски“ се преобразува във Факултет по науки за образованието и изкуствата реши правителството. Това съобщиха от  правителствената информационна служба . Предложението е на основание положително оценен от Националната агенция за оценяване и акредитация проект за преобразуване на факултета, а мотивът е, че настоящото название на факултета не отразява професионалната квалификация на кадрите, получили образование по различните специалности. Акцентът върху началната и предучилищната педагогика създава неточната представа, че във факултета се обучават изключително бъдещи учители за нуждите на предучилищното и началното училищно образование. \r\nФакултетът за подготовка на детски и начални учители, преименуван през 1988 г. във Факултет по начална и предучилищна педагогика, е създаден през 1983 г. в структурата на Софийския университет. В него първоначално се провежда обучение само по три специалности - „Предучилищна педагогика“, „Начална педагогика“ и „Дефектология“. През годините диапазонът на провежданото обучение се разширява, разкриват се нови специалности в отговор на динамично променящите се изисквания пред образователната система и наложените от пазара на труда условия. Структурата на факултета включва шест катедри, в които се обучават студенти по четири професионални направления - „Педагогика“, „Педагогика на обучението по...“, „Изобразително изкуство“ и „Музикално и танцово изкуство“ - в 12 бакалавърски специалности, 42 магистърски и 17 докторски програми. \r\nПредвижда се в преобразуваното звено да продължи обучението по вече откритите специалности от акредитираните професионални направления, включително и по новите професионални направления „Изобразително изкуство“ и „Музикално и танцово изкуство“, получили програмна акредитация през декември 2017 г., които заемат важно място в структурата на факултета.  \r\nПреобразуването на основното звено е обусловено и от необходимостта спецификата на провежданото обучение и разнообразието на професионални квалификации, с които се дипломират възпитаниците на факултета, да бъде адекватно отразена в названието на звеното.", "date": "2018.09.12", "title": "Факултетът по начална и предучилищна педагогика на СУ „Св. Климент Охридски“ става Факултет по науки за образованието и изкуствата"}
{"url": "http://www.focus-news.net/news/2018/09/12/2566103/haskovo-chetirima-mazhe-sa-zadarzhani-za-pritezhanie-na-narkotitsi.html", "text": "Четирима мъже са задържани за притежание на наркотици. Това съобщиха от пресцентъра на  МВР . Две бързи и две досъдебни производства са образувани в ОДМВР - Хасково и РУ - Димитровград и Свиленград във връзка с проведена акция по противодействие на наркопроизводството и разпространението на дрога. В хода на действията е претърсен адрес на ул. „Македония“ в Хасково, в двора на който открили засадени четири канабисови растения, достигнали височина до 150 см. Задържан е обитателят на дома – 35-годишен мъж. При проверка в къща в село Ябълково, собственост на 34-годишен, криминалистите намерили 1.13 г суха листна маса - канабис, а при проверка на 30-годишен димитровградчанин – 1,73 г бяло прахообразно вещество, реагирало при полевия наркотест на амфетамин. Претърсване било извършено и в дом на ул. „Волгоград“ в Свиленград, обитаван от 22-годишен мъж, откъдето са иззети 27.4 г канабис. Четиримата мъже са задържани в полицейския арест, работата по образуваните производства продължава под наблюдението на прокуратурата.", "date": "2018.09.12", "title": "Хасково: Четирима мъже са задържани за притежание на наркотици"}
{"url": "http://www.focus-news.net/news/2018/09/12/2566093/tass-putin-prizova-zapodozrenite-ot-london-po-sluchaya-skripal-da-razkazhat-za-sebe-si-pred-presata-sami.html", "text": "Президентът на Русия Владимир Путин призова заподозрените от Лондон по случая „Скрипал“ да разкажат сами за себе си пред пресата и руският лидер е уверен, че те ще го послушат, предава  ТАСС . \r\n„Искам да се обърна към тях, за да ни чуят днес“, заяви Путин. „Нека да отидат където и да е в медиите. Надявам се, че те сами ще се появят и сами ще разкажат за себе си“. \r\nЗаподозрените от Лондон са известни на руските власти и в тях няма нищо криминално, добави руският лидер. \r\n„Ние, разбира се, погледнахме що за хора са това и знаем какви са. Ние ги намерихме“, съобщи държавният глава. „Там няма нищо особено и криминално, уверявам ви“. При това Путин отбеляза, че те са граждански лица. \r\nПревод и редакция:", "date": "2018.09.12", "title": "ТАСС: Путин призова заподозрените от Лондон по случая „Скрипал“ да разкажат за себе си пред пресата сами"}
{"url": "http://www.focus-news.net/news/2018/09/12/2566095/glavniyat-prokuror-sotir-tsatsarov-moga-da-dam-mnogo-dobri-otsenki-za-mladen-marinov-kato-profesionalist.html", "text": "Познавам Младен Маринов много добре и мога да дам само много добри оценки за него като професионалист. Не мога да давам политически оценки. Това каза пред журналисти в парламента главният прокурор Сотир Цацаров по повод номинацията на гл. секретар на МВР Младен Маринов за вътрешен министър, предаде репортер на  Агенция „Фокус“ . „Като професионалист е човек, с който работим изключително добре, в много добро взаимодействие. Това е човек, който много добре познава и разбира професионалните проблеми на полицията и на който имам доверие“, заяви той. „Единственото ми притеснение е, че като министър ще бъде „залят“ не само с професионални, а и с политически проблеми“, коментира главният прокурор. „Вярвам, че основата, която има като професионалист, ще му помогне да постигне добри резултати за министерството, специално за редовия полицейски състав“, посочи Цацаров. „Като професионалист му давам много добра оценка, като политик му пожелавам същата оценка“, каза още той. \r\nБиляна ИВАНОВА", "date": "2018.09.12", "title": "Главният прокурор Сотир Цацаров: Мога да дам много добри оценки за Младен Маринов като професионалист"}
{"url": "http://www.focus-news.net/news/2018/09/12/2566105/pravitelstvoto-odobri-natsionalna-nauchna-programa-inovativni-niskotoksichni-biologichno-aktivni-sredstva-za-pretsizna-meditsina.html", "text": "Министерският съвет одобри национална научна програма „Иновативни нискотоксичии биологично активни средства за прецизна медицина“ (БиоАктивМед). Това съобщиха от  правителствената информационна служба . С изпълнение на програмата се очаква изследванията да доведат до създаване на нови и съществено подобрени продукти, получени от природни източници. Следва да се разработят нови методологии за изследване на биологично активни вещества и да се определи качеството и приложимостта им, като нови продукти за целите на персонализираната и превантивна медицина. Успешното разработване на алтернативни подходи в борбата срещу инфекциозни, невродегенеративни и злокачествени заболявания ще допринесе за подобряване на качеството на живот на населението. Също така ще намали натиска върху здравната и социалната система чрез оптимизиране и намаляване на медицинските разходи при мултирезистентни инфекции, както и периодите на нетрудоспособност на засегнатите, което се очаква да доведе до икономически и социални ползи за страната. \r\nОбщият бюджет на програмата за периода 2018 - 2021 г. е в размер на 5,9 млн. лв. Изпълнението й ще се наблюдава и координира от Министерството на образованието и науката. Целта е да се постигне преодоляване на фрагментацията в научноизследователската система, консолидиране на научноизследователския потенциал, концентрация на финансови ресурси за решаване на важни за обществото проблеми и избягване на двойното финансиране.", "date": "2018.09.12", "title": "Правителството одобри национална научна програма „Иновативни нискотоксични биологично активни средства за прецизна медицина“"}
{"url": "http://www.focus-news.net/news/2018/09/12/2566108/gl-as-emil-kelevedzhiev-balgariya-e-na-peto-myasto-po-medali-vav-vechnata-klasatsiya-na-mezhdunarodnata-olimpiada-po-informatika.html", "text": "България е на пето място по медали във вечната класация на Международната олимпиада по информатика. Това каза в интервю за предаването \"Всички в час\" на  Радио „Фокус“  гл. ас. Емил Келеведжиев, ръководител на отбора по Олимпиада в Япония, който се завърна у нас с един златен и три бронзови медала след успешното представяне на тазгодишната Олимпиада. „Сред четирите страни, които са преди нас в класацията са традиционно силните Китай, Полша, Русия и Румъния“, съобщи Келеведжиев. По думите му конкуренцията става все по-сериозна, а състезателната информатика все по-популярна, за което спомагат многобройните интернет състезания. „Един състезател по информатика има добра възможност да тренира. Защото проверката на работата, това е програмата, която пише състезателят, се извършва автоматизирано и има множество онлайн състезания. И там учениците успяват да тренират и да натрупат повече способности и възможности, което води до по-голяма конкуренция. Нови държави се включват и става все по-трудно“, обясни гл. ас. Емил Келеведжиев. Той добави, че китайският отбор винаги е с максималния брой златни медали. „Ключът към изграждането на български традиции в сферата на информатиката се дължи на добре изградена система от национални състезания, включваща три турнира“, каза още Келеведжиев.", "date": "2018.09.12", "title": "Гл. ас. Емил Келеведжиев: България е на пето място по медали във вечната класация на Mеждународната олимпиада по информатика"}
{"url": "http://www.focus-news.net/news/2018/09/12/2566110/ministerski-savet-odobri-izmeneniya-na-operativna-programa-inovatsii-i-konkurentosposobnost-2014-2020.html", "text": "Правителството прие Решение за изменение на Оперативна програма „Иновации и конкурентоспособност“ 2014-2020, като основа за водене на преговори с Европейската комисия. Това съобщиха от  правителствената информационна служба . Съгласно една от промените ще се прехвърлят средства от Оперативна програма „Наука и образование за интелигентен растеж“ 2014-2020 (ОПНОИР), отговарящи на стойността на операция „Изграждане на регионални научни центрове“, в размер на 51.1 млн. евро (европейско и национално финансиране) към Приоритетна ос 1 „Технологично развитие и иновации“ на Оперативна програма „Иновации и конкурентоспособност“ 2014-2020 (ОПИК). С промяната се пренасочват дейностите, отнасящи се до връзката бизнес-наука с водеща роля на бизнеса като двигател на икономическия растеж и при ясно подчертана роля на научните организации на регионално ниво. \r\nДругата промяна е свързана с повишаване на сигурността, надеждността и непрекъсваемостта на доставките на природен газ чрез диверсификация на източниците и маршрутите на природен газ. По Инвестиционен приоритет 4.1. на проекта за газова връзка България - Сърбия се предоставя техническа подкрепа за завършване на подготвителните дейности, необходими за старта на строителството, а основната подкрепа се предоставя на проекта за изграждане на междусистемна газова връзка Гърция - България. „Булгартрансгаз“ ЕАД е добавен като конкретен бенефициент по приоритета за дейностите за предоставяне на техническа подкрепа за междусистемната газова връзка България - Сърбия. \r\nГорепосочените изменения са в съответствие с европейското законодателство и няма да дадат отражение върху вече одобрените в ОПИК специфични цели.", "date": "2018.09.12", "title": "Министерски съвет одобри изменения на Оперативна програма „Иновации и конкурентоспособност“ 2014 - 2020"}
{"url": "http://www.focus-news.net/news/2018/09/12/2566107/ivaylo-konstantinov-nsapb-chrez-konfederatsiyata-na-avtobusnite-prevozvachi-mnozinstvoto-shte-reshava-kakvo-shte-e-mnenieto-na-bransha.html", "text": "Чрез Конфедерацията на автобусните превозвачи мнозинството ще решава какво ще е мнението на бранша. Това каза Ивайло Константинов, изпълнителен директор на Националното сдружение на автобусните превозвачи в България (НСАПБ) на пресконференция за учредяването на Конфедерация на автобусните превозвачи, предаде репортер на  Агенция „Фокус“ . „Това, че ние ще имаме противоречия по конкретен казус, не означава, че ще имаме повече от едно мнение пред официалните органи. Във всеки един момент, каквото има да бъде обсъждано, ще бъде обсъждано на Общото събрание на Конфедерацията. Всеки председател ще изрази становището на собствената си организация и мнозинството ще реши какво ще бъде мнението на бранша, което всички сме длъжни да изразим до един. Дали сме си дума и се надявам, че това, което работи в нашето сдружение на 100%, ще работи и в Конфедерацията“, заяви Константинов.  \r\nМаксим Петков, заместник-председател на Конфедерацията и председател на управителния съвет на превозвачите във Варна допълни, че автобусният бранш към момента е доста нехомогенен. „Превозвачи, които превозват по републиканска, областна и общинска схема, международни превозвачи, случайни и специализирани превози. По отношение на регионите - една е обстановката по морето, друга е в София, съвсем трета в останалата част на страната. Обективно всяка организация и група фирми защитават някакви групови интереси и това е големият смисъл на учредяването на Конфедерацията – да центроваме едно общо мнение на бранша, за да има повече перспектива в това, което се прави. Имаме възможност при обществени обсъждания да защитаваме позиции, въпросът е да се включим на ниво заготовка с управляващите. Много трудно е, когато основа е пясъчна, нездрава, в последствие нещата да бъдат подобрени“, коментира Петков.  \r\nВесела АЛЕКСАНДРОВА", "date": "2018.09.12", "title": "Ивайло Константинов, НСАПБ: Чрез Конфедерацията на автобусните превозвачи мнозинството ще решава какво ще е мнението на бранша"}
{"url": "http://www.focus-news.net/news/2018/09/12/2566114/pravitelstvoto-otpusna-blizo-25-mln-lv-za-stipendii-za-obrazovatelni-rezultati-na-obshtinskite-uchilishta.html", "text": "Правителството одобри допълнителни трансфери в размер на 2 482 195 лв. по бюджетите на общини за изплащане на стипендии за образователни резултати от общинските училища за настоящата година. Това съобщиха от  правителствената информационна служба . \r\nСредствата за стипендии са разпределени на база постигнатите образователни резултати на държавните зрелостни изпити по български език и литература и по математика. Условията и редът за разпределението им са определени със заповед на министъра на образованието и науката. \r\nЦелта е да се даде възможност на най-добре представилите се на държавните зрелостни изпити по български език и литература и по математика 78 общински училища с осигурените средства да провеждат училищните си политики за повишаване качеството на образованието. \r\nПостановлението няма да доведе до пряко или косвено въздействие върху държавния бюджет, тъй като необходимите средства са предвидени по бюджета на Министерството на образованието и науката за 2018 г.", "date": "2018.09.12", "title": "Правителството отпусна близо 2,5 млн. лв. за стипендии за образователни резултати на общинските училища"}
{"url": "http://www.focus-news.net/news/2018/09/12/2566111/deputatite-reshiha-na-parvo-chetene-ministarat-na-kulturata-da-otgovarya-za-digitalizatsiyata-na-kulturnoto-nasledstvo.html", "text": "Депутатите приеха на първо четене промени в Закона за културното наследство, предаде репортер на  Агенция „Фокус“ . С промените дейността по дигитализация на културното наследство става основна за министъра на културата. Предвидено е заседанията на специализираните експертни съвети да се излъчват в реално време чрез интернет страницата на Министерството на културата. Разширява се законово предметът на дейност на Центъра за подводна археология с издирване, изучаване, идентифициране, опазване и представяне на културни ценности, открити под вода, с познавателна, образователна и естетическа цел. Създава се възможност обществените колекции да получават методическа помощ от национални и регионални музеи. Промените предвиждат деца, учащи се и хора с увреждания, при посещения в музеи да заплащат намалени цени или да се освободят от заплащане на входен билет. Законопроектът предвижда същото да се отнася и за придружителите на хора с увреждания. \r\nБиляна ИВАНОВА", "date": "2018.09.12", "title": "Депутатите решиха на първо четене министърът на културата да отговаря за дигитализацията на културното наследство"}
{"url": "http://www.focus-news.net/news/2018/09/12/2566113/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Трафикът към момента е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.12", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/09/12/2566112/mon-shte-izplati-vnoskite-za-obuchenie-na-marselo-iliev-za-akademichnata-20182019-godina.html", "text": "Правителството реши чрез бюджета на Министерството на образованието и науката да бъдат изплатени 18 690 британски лири в левова равностойност за обучението на Марсело Илиев в Cambridge School of Visual & Performing Arts, Великобритания. Това съобщиха от  правителствената информационна служба . Сумата представлява три вноски от по 6 230 британски лири за трите семестъра от обучението му през академичната 2018/2019 година. \r\nЗа оказването на финансовата помощ от Министерството на образованието и науката за период от две академични години (2017/2018 г. и 2018/2019 г.), Марсело Илиев пое ангажимента и участва в инициативи на Министерството за насърчаване обхващането и задържането на деца и ученици в задължителна предучилищна и училищна възраст в образователната система.", "date": "2018.09.12", "title": "МОН ще изплати вноските за обучение на Марсело Илиев за академичната 2018/2019 година"}
{"url": "http://www.focus-news.net/news/2018/09/12/2566115/makfaks-makedoniya-sloveniya-e-sreshtu-priemaneto-na-zapadnite-balkani-v-slabiya-sayuz.html", "text": "Слабият Европейския съюз не може да се разшири в региона на Западните Балкани, е заявил президентът на Словения Борут Пахор на форума в Блед, предава  македонската агенция „Макфакс“ . \r\nЕвропейският съюз е отслабен от Брекзит и, може би, ще трябва да отложи плановете си за експанзия в региона на Западните Балкани, заяви Пахор. \r\nПо неговите думи, ЕС не може да се надява да присъедини страни като Сърбия, Черна гора и Албания като нови членки в неговото сегашно състояние. \r\nПревод и редакция:", "date": "2018.09.12", "title": "„Макфакс“ (Македония): Словения е срещу приемането на Западните Балкани в слабия Съюз"}
{"url": "http://www.focus-news.net/news/2018/09/12/2566109/govoritelyat-na-kosovskiya-parlament-teritoriyata-ni-ne-podlezhi-na-pregovori.html", "text": "Говорителят на косовския парламент Кадри Весели даде ясно да се разбере в сряда, че територията на страната му не подлежи на преговори, предава  електронното издание Albanian Daily News . \r\nСлед срещата му с високопоставени албански официални лица в Тирана, Весели подчерта, че факта, че е против идеята на президента на Косово Хашим Тачи за „корекция на границите“ със Сърбия. \r\n„В диалога няма да бъде засяган териториалния интегритет на Косово. Няма друга опция. Проблемът за Косово е липсата на единство. Мнозинството и опозицията трябва да са единни“, заяви Весели. \r\nПревод и редакция:", "date": "2018.09.12", "title": "Говорителят на косовския парламент: Територията ни не подлежи на преговори"}
{"url": "http://www.focus-news.net/news/2018/09/12/2566119/pravitelstvoto-se-razporedi-s-imoti.html", "text": "Правителството прие решение за учредяване на сервитут за срок от 10 години върху поземлени имоти в горски територии - публична държавна собственост, в землището на с. Челопеч, община Челопеч. Това съобщиха от  правителствената информационна служба . Площта е в размер общо на 1,072 дка. Вещното право върху имотите се учредява за изграждане и обслужване на подземни довеждащи водопроводи на с. Челопеч. Обектът е обявен за общински обект от първостепенно значение с решение на Общински съвет Челопеч. Община Челопеч ще заплати цена за учредяване на сервитут за 10-годишния срок в размер на 1 581,00 лева и режийни разноски на стойност 31,62 лева по сметката на Изпълнителна агенция по горите. По сметката на ДП „Югозападно държавно предприятие“ - Благоевград ще бъдат заплатени цена за компенсационно залесяване в размер на 628,72 лева и цена на дървесината на корен в сегашна възраст за оценяваните насаждения в размер на 531,92 лева с ДДС. \r\nСъгласно друго правителствено решение, чрез Министерство на околната среда и водите държавата ще придобие правото на собственост върху имот с площ 164 кв. м. Той представлява най-вътрешният пояс на санитарно-охранителната зона около сондаж № Р- 1хг от находището на минерална вода „Крушуна“ - изключителна държавна собственост, в с. Крушуна, община Летница, област Ловеч. Имотът става публична държавна собственост в съответствие с изискванията на чл. 15 от Закона за водите. С предоставянето му на община Летница за управление и стопанисване, се гарантира опазване на сондаж № Р-1 хг и минералната вода. \r\nМинистерският съвет прие също така Решение за обявяване на имоти - публична държавна собственост, за имоти - частна държавна собственост, с предоставени права за управление на Министерство на отбраната. За Министерството и Българската армия отпада необходимостта от ползването на имотите - публична държавна собственост, а като имоти - частна държавна собственост, с тях могат да се извършват разпоредителни действия - продажба чрез търг, съгласно Закона за държавна собственост. Обектите със сменен статут представляват: четири поземлени имота – в с. Ружица, община Болярово, с площ 42 197 кв. м и застроен с 15 сгради; в землището на с. Ягодово, община Родопи, с площ 115 165 кв. м, застроен с 46 сгради; два имота в гр. Лом, единият с площ 47 828 кв. м, застроен с 16 сгради и другият с площ 53 169 кв. м, застроен с 18 сгради; три сгради, намиращи се в землището на гр. Баня, община Карлово, с обща застроена площ 62 кв. м. \r\nС друго правителствено решение имоти - публична държавна собственост се обявяват за имоти - частна държавна собственост и се апотрират в капитала на „Сердика спортни имоти“ ЕАД. Имотите включват спортни обекти и съоръжения, находящи се в гр. София, в с. Долни Пасарел и с, Панчарево, София, в гр. Петрич, в с. Арбанаси, Велико Търново, в гр. Приморско, и в с. Лобош, Перник. Включването на тези обекти и съоръжения в капитала на „Сердика спортни имоти“ ЕАД ще спомогне да се предприемат действия по модернизирането им, както и за тяхното по-добро управление.", "date": "2018.09.12", "title": "Правителството се разпореди с имоти"}
{"url": "http://www.focus-news.net/news/2018/09/12/2566117/balgariya-finalizira-pravnata-ramka-na-satrudnichestvoto-s-alzhir-v-oblastta-na-arhivite.html", "text": "Министерският съвет утвърди Меморандума за разбирателство в областта на архивите между Правителството на Алжирската Демократична и Народна Република и Правителството на Република България, с което се насърчава сътрудничеството между Главния директорат на Националния архив на Алжир и Държавната агенция „Архиви“ на България. Това съобщиха от  правителствената информационна служба .  \r\nМеморандумът за разбирателство в областта на архивите беше подписан на 23 март тази година в София от Екатерина Захариева, вицепремиер и министър на външните работи на България, и Абделкадер Месахел, министър на външните работи на Алжир.", "date": "2018.09.12", "title": "България финализира правната рамка на сътрудничеството с Алжир в областта на архивите"}
{"url": "http://www.focus-news.net/news/2018/09/12/2566118/predsedatelyat-na-narodnoto-sabranie-tsveta-karayancheva-shte-se-sreshtne-s-ministara-na-vanshnite-raboti-na-maroko-naser-burita-na-13-septemvri.html", "text": "Председателят на Народното събрание Цвета Караянчева ще се срещне на 13 септември 2018 г. в 15.00 часа с министъра на външните работи и международното сътрудничество на Кралство Мароко Насер Бурита. Това съобщиха от пресцентъра на  Народното събрание . \r\nВъншният министър на Мароко ще бъде на официално посещение в България по покана на вицепремиера и министър на външните работи Екатерина Захариева.", "date": "2018.09.12", "title": "Председателят на Народното събрание Цвета Караянчева ще се срещне с министъра на външните работи на Мароко Насер Бурита на 13 септември"}
{"url": "http://www.focus-news.net/news/2018/09/12/2566121/pravitelstvoto-odobri-promeni-po-byudzheta-na-ministerstvoto-na-transporta-informatsionnite-tehnologii-i-saobshteniyata.html", "text": "Правителството одобри вътрешнокомпенсирани промени по бюджета на Министерството на транспорта, информационните технологии и съобщенията за 2018 г. Това съобщиха от  правителствената информационна служба . С проекта на ПМС се намаляват разходите за издръжка и се увеличават разходите за персонал с 270 000 лв. Актуализацията се налага след направено преструктуриране на Главна дирекция „Гражданска въздухоплавателна администрация“ и увеличаване броя на експертите, които осъществяват надзор на безопасността на летателните средства. Направената структурна промяна включва още оптимизиране функциите на дирекциите, подобряване квалификацията на наличния персонал и наемането на допълнителен такъв, и е в резултат на значителното повишение на пътникопотока и появяването на нови субекти в авиацията.", "date": "2018.09.12", "title": "Правителството одобри промени по бюджета на Министерството на транспорта, информационните технологии и съобщенията"}
{"url": "http://www.focus-news.net/news/2018/09/12/2566120/v-14-dneven-srok-deputatite-tryabva-da-predlozhat-kandidati-za-sadiya-v-konstitutsionniya-sad-ot-kvotata-na-parlamenta.html", "text": "Депутатите приеха процедурни правила за предлагане, представяне, изслушване и избор на съдия в Конституционния съд от Народното събрание, предаде репортер на  Агенция „Фокус“ . В 14-дневен срок от приемането на правилата народните представители трябва да предложат кандидати за съдия в КС от квотата на НС. Кандидатите ще бъдат изслушани на открито заседание на Комисията по правни въпроси. Депутатите ще могат да им задават въпроси. В пленарна зала кандидатите ще бъдат представени от вносителите на предложението. За избран се смята кандидатът, получил повече от половината от гласовете на народните представители в зала. Ако няколко кандидати за получили повече от половината гласове, избран е кандидатът, получил най-много гласа „за“. \r\nБиляна ИВАНОВА", "date": "2018.09.12", "title": "В 14-дневен срок депутатите трябва да предложат кандидати за съдия в Конституционния съд от квотата на парламента"}
{"url": "http://www.focus-news.net/news/2018/09/12/2566122/evrodeputatat-vladimir-uruchev-ep-odobri-finansirane-v-razmer-na-770-mln-evro-za-nauchni-izsledvaniya-i-obuchenie-v-oblastta-na-yadrenata-nauka-i-tehnologii-za-perioda-2019-2020.html", "text": "ЕП одобри финансиране в размер на 770 млн. евро за научни изследвания и обучение в областта на ядрената наука и технологии за периода 2019-2020. Това каза евродепутатът Владимир Уручев, съобщиха от пресцентъра на  ПП ГЕРБ - Смолян . \r\nС 530 гласа „за“ Европейският парламент прие законодателна резолюция, с която се одобрява предложението за регламент на Съвета относно програмата за научни изследвания и обучение на Европейската общност за атомна енергия („Програмата на Евратом“) за периода от 1 януари 2019 г. до 31 декември 2020 г.  \r\nПрограмата на Евратом е насочена към научноизследователски дейности и дейности по обучение в ядрената област с акцент върху постоянното подобряване на ядрената сигурност, безопасност и радиационна защита, безопасно управление на радиоактивните отпадъци и по-нататъшно развитие на ядрените технологии, включително и термоядрения синтез като технологии със съществен потенциален принос за ограничаване на климатичните промени и дългосрочното намаляване на изхвърляните парникови газове от енергийните инсталации.  \r\nЕвродепутатът Владимир Уручев - съдокладчик на групата на ЕНП по Програмата на Евратом, изрази подкрепата си за проекта на регламент, който предвижда финансиране в общ размер 770 220 000 евро от ЕС за научни изследвания и обучение в областта на ядрената наука и технологии за периода 2019-2020 г.  \r\n„Поддържането на най-висока степен на безопасност на ядрените реактори и свързаните с тях ядрено-горивни цикли по време на експлоатация и извеждане от експлоатация е основен приоритет с оглед защита на човешкото здраве и околната среда. Ето защо научноизследователската и развойна дейност в областта на ядрените технологии е от първостепенно значение за постоянно подобряване на ядрената сигурност и безопасност, радиационната защита и развитието на нови поколения на ядрените технологии“, отбеляза Уручев. В тази връзка той добави, че за да се превърне термоядреният синтез в потенциален източник на енергия без въглеродни емисии, на първо място следва да бъде завършен строежът и въвеждането в експлоатация на международния термоядрен реактор ITER.  \r\nНа следващо място евродепутатът изтъкна значението на съгласуваността на дейностите по Програмата на Евратом и програма „Хоризонт 2020“, което ще спомогне за по-силно взаимодействие между ядрените и неядрените изследвания и трансфер на знания в области като радиационната защита и медицинските научноизследователски програми или дейностите за подкрепа на мобилността на научните изследователи, както в случая с действията по програма „Мария Склодовска - Кюри“. „Това е и една от целите на обновената Програма на Евратом - да допринесе за привлекателността на научноизследователската професия в Съюза“, отбеляза в заключение Уручев.", "date": "2018.09.12", "title": "Евродепутатът Владимир Уручев: ЕП одобри финансиране в размер на 770 млн. евро за научни изследвания и обучение в областта на ядрената наука и технологии за периода 2019-2020"}
{"url": "http://www.focus-news.net/news/2018/09/12/2566116/kyustendil-za-parvi-pat-zhitelite-i-gostite-na-grada-stanaha-svideteli-na-parad-na-protivopozharni-avtomobili-i-druga-spasitelna-tehnika.html", "text": "За първи път жителите и гостите на Кюстендил станаха свидетели на парад на противопожарни автомобили и друга спасителна техника, предаде репортер на  Радио „Фокус” – Кюстендил . Техниката се използва от Регионална дирекция „Пожарна безопасност” и защита на населението” в областния център. Парадът е част от събитията, посветени на Седмицата на пожарната безопасност и на професионалния празник на пожарникарите – 14 септември.  \r\nПарадното преминаване на специализираните автомобили стана по улиците в центъра на града, а на площад „Велбъжд” се проведоха и разнообразни пожаро-тактически занятия. Противопожарни автомобили от различен клас, 20-метрова автомеханична стълба, тежкотоварни и спасителни превозни средства, лодка, рак трак и моторна шейна бяха част от специализираната техника, включила се в организирания парад в Кюстендил. Колоната от автомобили премина през централните улици на града, след което беше подредена на площад „Велбъжд”. Демонстрациите започнаха с изпълнение на химна на Република България от професионалния духов оркестър към Община Кюстендил и с издигане на националното знаме, поставено върху 20-метровата автомеханична стълба.  \r\nВ рамките на събитието беше подчертано, че наличието на модерна и съвременна техника е сред основните предпоставки за качественото изпълнение на задачите от страна на противопожарните екипи. Пред жителите и гостите на Кюстендил бяха представени презентации по отношение на пожарната безопасност и защита на населението, както и за превенцията сред населението. Беше открита и регионална изложба „В очите си видях бедата”, в която със свои рисунки са участвали деца и ученици от цялата област. Венцеслав ИЛЧЕВ", "date": "2018.09.12", "title": "Кюстендил: За първи път жителите и гостите на града станаха свидетели на парад на противопожарни автомобили и друга спасителна техника"}
{"url": "http://www.focus-news.net/news/2018/09/12/2566126/republika-indoneziya-otkriva-konsulstvo-v-grad-bansko.html", "text": "Правителството прие решение за откриване на консулство на Република Индонезия в Република България, ръководено от почетно (нещатно) консулско длъжностно лице със седалище в гр. Банско и с консулски окръг, обхващащ територията на област Благоевград, и за назначаване на почетно (нещатно) консулско длъжностно лице на Република Индонезия в Република България. Това съобщиха от  правителствената информационна служба . \r\nПочетният консул г-н Борислав Митков Петров е дипломиран инженер със специалност „Изчислителна техника“. В периода септември - декември 1990 г. е заемал длъжността „Ръководител кацане“ в „Навигационно обезпечаване на полетите“ в Министерство на отбраната. От 1992 г. е собственик на фирма с предмет на дейност инвестиции, туризъм, внос, експорт и реекспорт, консултантски услуги. От 2013 г. е генерален мениджър на дружество с предмет на дейност инвестиции, внос, експорт и реекспорт, предоставяне на консултантски услуги за Индонезия. Г-н Петров е член на управителния съвет на Европейската Индо-азиатска асоциация за бизнес, култура и приятелство.", "date": "2018.09.12", "title": "Република Индонезия открива консулство в град Банско"}
{"url": "http://www.focus-news.net/news/2018/09/12/2566127/rumen-petkov-abv-ochakva-ni-poredniyat-neveroyaten-motokros-uikend-na-motopoligona-rido-v-samokov.html", "text": "В края на лятната пауза и началото на учебната година, мотокросът се завръща на мотополигон „Ридо” в град Самоков, където тази седмица ще наблюдаваме шестия кръг от Европейския шампионат и паралелно с него четвъртия кръг на Републиканския шампионат по мотокрос. съобщиха от пресцентъра на  ПП АБВ . Състезанието се провежда за четвърта поредна година в памет на Георги Янакиев, човекът който за първи път доведе Световния шампионат по мотокрос в България в края на седемдесетте години на миналия век и даде началото на една дълга и успешна традиция на домакинства на този най-голям мотоциклетен форум в страната ни. Това обявиха по време на пресконференция част от организаторите на събитието. На срещата с журналистите присъстваха Румен Петков, председател на организационния комитет на Гран При България, синът на Георги Янакиев - Георги Янакиев младши, представителят на местния спортен клуб МСК „Ридо“ Янко Ташев и генералният секретар на БФМ Иво Цветанов. \r\n„В предстоящото състезание очакваме да видим 115 състезатели във всички класове на шампионатите (МХ65, МХ85, МХ2, МХ1 и МХ) от държавите Македония, Гърция, Кипър, Турция, Румъния, Молдова, Сърбия, Босна и Херцеговина и разбира се България. Програмата на състезанието както винаги ще започне в събота със свободни тренировки и квалификации, плюс един манш за клас МХ в късния следобед, а в неделя след официалното откриване което е в 10.30, предстоят и останалите състезателни маншове“, обяви Румен Петков. Той покани всички желаещи да посетят събитието, което по думите му ще гарантира горещи емоции за публиката. „Заповядайте на мотополигон „Ридо“, град Самоков и нека заедно станем част от този мотоциклетен празник организиран в памет на големия Георги Янакиев“, заяви Петков.", "date": "2018.09.12", "title": "Румен Петков, АБВ: Очаква ни поредният невероятен мотокрос уикенд на мотополигона „Ридо“ в Самоков"}
{"url": "http://www.focus-news.net/news/2018/09/12/2566125/maya-goykovich-predsedatel-na-narodnata-skupshtina-na-sarbiya-parlamentarnoto-satrudnichestvo-mezhdu-balgariya-i-sarbiya-e-vazhen-element-ot-nashata-obshta-rabota-i-vzaimodeystvie.html", "text": "Парламентарното сътрудничество между България и Сърбия е важен елемент от нашата обща работа и взаимодействие. Това каза пред журналисти председателят на Народната скупщина на Сърбия н. пр. Мая Гойкович, която е на посещение във Велико Търново, предаде репортер на  Радио „Фокус“ – Велико Търново . Тя обясни, че визитата й продължава втори ден, като е провела важни разговори с председателя на парламента и държавния глава. „Направих изключение при моето посещение и дойдох тук, благодарение на кмета на Велико Търново, който ме покани. Посетих всички исторически забележителности на този град и разговарях с един много успешен кмет, който е успял от един сравнително малък град да направи туристически бранд и да привлича туристи от цял свят. Искам да кажа, че четири години бях кмет на втория по величина град в Сърбия – Нови Сад, така че имахме много общи теми, върху които разговаряхме, и обменихме опит. Радвам се, че ще продължи сътрудничеството между Велико Търново и Кралево, както и, че кметът Даниел Панов реагира бързо и още вчера покани кмета на Кралево да бъде гост на честванията през септември и да направят договор за това побратимяване и сътрудничество“, коментира Мая Гойкович.  \r\nТя посочи, че подобни разговори помагат за доброто икономическо, туристическо и всякакъв вид сътрудничество, а гражданите и от двете държави очакват реални резултати. През следващата година ще бъдат отбелязани 140 години от дипломатическите взаимоотношения между двете държави. Председателят на Народната скупщина на Сърбия подчерта, че броят на българските туристи в Сърбия расте. „Мога да кажа, че ще направя всичко възможно нашите граждани да идват по-често в България, да посетят тези прекрасни места, които аз успях да видя и, надяваме се, че всичко това ще бъде в полза на общото ни сътрудничество и благоденствие. Надяваме се, че заедно двете държави, като туристически дестинации, могат да излизат на трети пазари и да участваме заедно в едни общи туристически посещения, които можем да предложим на чуждите туристи“, допълни още тя. \r\nН. пр. Мая Гойкович и придружаваща я делегация посетиха храма-светиня „Свети Четиридесет мъченици“, където е оформен пантеон на български царе и където се намира гробът на Свети Сава, считан за небесен покровител на Сърбия. По време на визитата си тя ще посети Музей „Възраждане и Учредително събрание“, крепостта Царевец, Мултимедийния посетителски център „Царевград Търнов“, Парка с миниатюрите „Търновград – духът на хилядолетна България“, както и средновековната църква „Рождество Христово“ в архитектурния резерват Арбанаси. \r\nМария НЕДЕВА", "date": "2018.09.12", "title": "Мая Гойкович, председател на Народната скупщина на Сърбия: Парламентарното сътрудничество между България и Сърбия е важен елемент от нашата обща работа и взаимодействие"}
{"url": "http://www.focus-news.net/news/2018/09/12/2566124/premierat-boyko-borisov-shte-vodi-balgarskata-delegatsiya-za-73-oto-obshto-na-sabranie-na-oon.html", "text": "Министър-председателят Бойко Борисов ще ръководи българската делегация в 73-ата сесия на Общото събрание на Организацията на обединените нации (ООН). Това съобщиха от  правителствената информационна служба . Тази година основна тема на Общия дебат ще бъде „ООН за всички хора: глобално лидерство и споделени отговорности за мирни, равнопоставени и устойчиви общества“. Участието на българската делегация през целия период на сесията ще даде възможност да бъдат представени позициите и вижданията на страната ни по широк спектър от въпроси.", "date": "2018.09.12", "title": "Премиерът Бойко Борисов ще води българската делегация за 73-ото Общо на събрание на ООН"}
{"url": "http://www.focus-news.net/news/2018/09/12/2566129/kardzhali-76-godishna-zhena-e-stanala-zhertva-na-telefonna-izmama-sas-sumata-ot-400-lv-i-zlatni-nakiti.html", "text": "76-годишна жена е станала жертва на телефонна измама със сумата от 400 лв. и златни накити. Това съобщиха от  ОДМВР - Кърджали . След около тричасов разговор по стационарен и мобилен телефон вчера 76-годишната жена от Кърджали изхвърлила през балкона 400 лв. и около 12 грама златни накити на мними полицейски инспектори, които я убедили, че така ще помогне за залавянето на телефонни измамници. Същият сценарий бил използван за заблуда и на възрастен мъж, който обаче се досетил, че това е измама и прекратил диалога по телефона.  \r\nОДМВР - Кърджали апелира гражданите да не се доверяват на хора, които искат пари по телефона, независимо какъв е поводът за това, защото е сигурно, че ще бъдат въвлечени в измамна схема.", "date": "2018.09.12", "title": "Кърджали: 76-годишна жена е станала жертва на телефонна измама със сумата от 400 лв. и златни накити"}
{"url": "http://www.focus-news.net/news/2018/09/12/2566123/magdalena-miltenova-konfederatsiya-na-avtobusnite-prevozvachi-pokanata-ni-kam-vseki-edin-ot-kolegite-koyto-zhelae-da-se-prisaedini-kam-konfederatsiyata-e-v-sila.html", "text": "Поканата ни към всеки един от колегите, който желае да се присъедини към Конфедерацията, е в сила. Това каза председателят на Браншовия съюз за стопанска инициатива в транспорта (БССИТ) и новоизбран председател на Конфедерацията на автобусните превозвачи Магдалена Милтенова на пресконференция за учредяването на Конфедерацията, предаде репортер на  Агенция „Фокус“ . „По отношение на Автомобилната камара, въпросът сме го приключили – обявихме, че браншът няма нужда от обединяване от закон, защото е единен. Ние сме го прозрели това, стигнали сме до извода, че трябва да обединим своите интереси, за да можем да се защитим от Мобилен пакет 2. Идеята бе да има обединение на бранша – това обединение е факт. Ние смятаме, че създавайки тази конфедерация, можем да отговорим на всички очаквания на колегите за поддържане на едно добро ниво на работа“, коментира Милтенова. „Ще имаме противоречия, но бихме подкрепили всяка инициатива, която е съобразена с нуждите на бранша и европейските практики. Това обаче не означава безусловна подкрепа на всяко предложение, което по един или друг начин не защитава интересите и нарушава нашите права“, допълня тя. „Предложихме на всички колеги да дойдат на учредяването на Конфедерацията. Предложението към днешна дата е в сила към всеки един от колегите, защото въпреки нашите противоречия по отношение на Автомобилната камара, ние сме колеги и работим в една сфера и съвсем нормално и коректно е да вървим в посоката, в която да подобрим качеството на услугата и условията за работа на нашите хора. Ние имаме общи цели. Тук присъстващите сме осъзнали, че вариантът за обединение е работещата формула. Ако те го осъзнаят, са добре дошли – всеки един от останалите колеги“, посочи Милтенова, като подчерта, че Конфедерацията е доброволно обединение, съгласно европейските принципи всеки сам да избира къде да членува и кое сдружение да представлява интересите му. „Всеки ще има възможност да бъда защитен чрез браншовата организация, в която сам членува“, увери Милтенова.  \r\nВесела АЛЕКСАНДРОВА", "date": "2018.09.12", "title": "Магдалена Милтенова, Конфедерация на автобусните превозвачи: Поканата ни към всеки един от колегите, който желае да се присъедини към Конфедерацията, е в сила"}
{"url": "http://www.focus-news.net/news/2018/09/12/2566130/ministerskiyat-savet-odobri-dokladi-na-komisiyata-po-problemite-na-bezopasnostta-na-dvizhenieto-po-patishtata.html", "text": "Министерският съвет одобри доклади на Държавно-обществената консултативна комисия по проблемите на безопасността на движението по пътищата за състоянието на безопасността на движението по пътищата през периода 2011 – 2016 г. и през 2017 г. Това съобщиха от  правителствената информационна служба . \r\nОтчетено е, че след приемането на Националната стратегия за подобряване на безопасността на движението по пътищата на България /2011-2020/ е регистрирано сериозно намаление на броя на загиналите през първите две години на изпълнението на стратегията и ръст през следващите, който е преустановен през 2017 г. Средногодишното ниво на загиналите през периода 2011-2017 е с над 300 души по-малко спрямо нивото през периода 2001-2010.  \r\nАкцент се поставя върху необходимостта от повишаване на обучението и образованието на децата за безопасно участие в движението по пътищата, както и върху организацията и обучението на кандидатите за водачи на МПС, свързани включително с продължителността на тяхното обучение. Сериозно внимание се обръща на повишаването на безопасността по участъците от трансевропейската пътна мрежа. \r\nОтбелязва се необходимостта от интензивното разширяване на системата от технически средства за контрол на скоростта и ускореното прилагане на инфраструктурни решения за нейното ограничаване, особено в населените места. \r\nОтчетена е и възможността от разширяване на кръга от заинтересованите институции - държавни, неправителствени организации, частния сектор, гражданското общество, институциите на областно и местно ниво, като всеки допринесе за намаляване на жертвите по пътищата. Изтъкнато е също целесъобразното използване на Фонда за безопасност на движението.", "date": "2018.09.12", "title": "Министерският съвет одобри доклади на Комисията по проблемите на безопасността на движението по пътищата"}
{"url": "http://www.focus-news.net/news/2018/09/12/2566128/pravitelstvoto-odobri-pozitsiya-za-podgotovka-na-mezhdupravitelstveno-sporazumenie-mezhdu-balgariya-i-gartsiya-za-danachnoto-tretirane-na-interkonektora-mezhdu-stranite.html", "text": "Правителството одобри българската позиция за подготовка на Междуправителствено споразумение между България и Гърция относно данъчното третиране на интерконектора между страните. Това съобщиха от  правителствената информационна служба . Подписването на Междуправителствено споразумение между Република България и Република Гърция за данъчното третиране на газовата връзка Гърция-България е важен елемент от реализацията на проекта. За целите на ефективното провеждане на преговорите между страните, Министерският съвет одобри на днешното си заседание основните условия на бъдещото споразумение като позиция на българската страна, съобразно която да се подготви, координира и финализира бъдещото Междуправителствено споразумение. То ще гарантира стабилен данъчно-правен статут на проекта и предвидимост в данъчното облагане. \r\nПроектът за изграждане на газовата връзка Гърция - България е ключов както за страната ни, така и за региона на Югоизточна Европа. Интерконекторът е включен сред седемте приоритетни проекта на Европейската комисия, част е и от инициативата за междусистемна газова свързаност в Централна и Югоизточна Европа. Междусистемната газова връзка е определена за обект с национално значение и национален обект съгласно решения на Министерския съвет на Република България, както и съгласно законодателството на Република Гърция.", "date": "2018.09.12", "title": "Правителството одобри позиция за подготовка на Междуправителствено споразумение между България и Гърция за данъчното третиране на интерконектора между страните"}
{"url": "http://www.focus-news.net/news/2018/09/12/2566131/arh-boyan-kolarov-zam-kmet-na-dobrich-izpalnenieto-za-parvite-10-bloka-po-natsionalnata-programa-za-energiyna-efektivnost-e-dosta-naprednalo.html", "text": "Изпълнението за първите 10 блока по Националната програма за енергийна ефективност е доста напреднало. Това съобщи зам.-кметът „Устройство на територията“ в Община град Добрич арх. Боян Коларов, предаде кореспондент на  Радио „Фокус” – Варна . За блокове 4 и 36 в жк. „Дружба“ и блока по ул. „Максим Горки“ 5 строително-монтажните работи са приключени. Днес е назначена държавна приемателна комисия за жилищната сграда по ул. „Максим Горки“ 5. „За другите две сгради вече е издадено разрешително за ползването им\", допълни арх. Коларов. Той съобщи още, че напълно са завършени строително-монтажните работи за „Дружба“ 33, предстои внасяне на документите в ДНСК, за да се завърши процедурата и да бъде назначена държавна приемателна комисия. Към приключване са строителните дейности в жк. „Русия“ 49 и 55 и в жк. „Балик“ 62. До края на този месец се очаква приключване на тези дейности. В останалите жилищни сгради (в жк. „Балик 31“, „Дружба“ 39 и жк. „Русия“ 53 все още има определен обем от работа. В трите блока, останали от първата програма на Министерство на регионалното развитие и благоустройството, наречена „Енергийно обновяване на българските домове“, две от сградите са вече завършени, издадени са удостоверения за въвеждане в експлоатация (жк. „Добротица“ 36 и по ул. „Захари Стоянов“ 19). Все още не са започнали дейностите по ул. „Абрит“ 8 и 10. „Забавянето е заради трудности при определянето на изпълнител на строителната дейност\", каза зам.-кметът. „Важни са следващите 20 блока, които са част от общо всичките 41 сгради, за които ние имаме гарантирани, сключени договори. Вече са разгледани офертите и са определени изпълнителите на строителните работи за тези 20 блока. Всъщност те са 18“, посочи той. По думите му в момента тече срокът за обжалване на резултатите от избора на изпълнители. „Когато приключи, ще стане ясно за кои жилищни сгради дейностите ще започнат веднага и за кои ще има неизвестно колко забавяне\", отбеляза арх. Коларов. За два от 20-те блока – по ул. „Марин Дринов“ 1 Б и жк. „Дружба“ 9, е проведена допълнителна процедура за директно договаряне, защото на общата процедура не е имало нито един кандидат за извършване на строителните работи. Остават още 8 жилищни блока от общия пакет по Националната програма. За тях е проведена процедура за избор на изпълнител събрани са оферти. След като бъде назначена Комисия, ще бъде направен и избор на фирмите.  \r\nЖулиета НИКОЛОВА", "date": "2018.09.12", "title": "Арх. Боян Коларов, зам.-кмет на Добрич: Изпълнението за първите 10 блока по Националната програма за енергийна ефективност е доста напреднало"}
{"url": "http://www.focus-news.net/news/2018/09/12/2566134/kyustendil-traditsionnata-izlozhba-priyateli-shte-se-provede-v-grada.html", "text": "Променя се датата на традиционната изложба „Приятели” в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Първоначално изложбата е планирана за 14 септември, но организаторите са променили датата на 27 септември. Изложбата ще бъде открита от 18.00 часа в Художествена галерия „Владимир Димитров – Майстора” – Кюстендил.  \r\nТова ще бъде 23-то издание на традиционната изложба. Самата изложба е вече утвърдена традиция и следва своя път – да доставя естетическо удоволствие и наслада на любители и ценители на живописта, и в общи линии има сравнително постоянен облик. Тя дава отговор за силата на истинското и неподправено приятелство, допълнено и споено от общи принципи за мястото и ролята на изобразителното изкуство. \r\nВенцеслав ИЛЧЕВ", "date": "2018.09.12", "title": "Кюстендил: Традиционната изложба „Приятели” ще се проведе в града"}
{"url": "http://www.focus-news.net/news/2018/09/12/2566138/pravitelstvoto-prie-promeni-v-ustroystveniya-pravilnik-na-darzhavna-agentsiya-darzhaven-rezerv-i-voennovremenni-zapasi.html", "text": "Правителството прие промени в Устройствения правилник на Държавна агенция „Държавен резерв и военновременни запаси“ (ДА „ДРВВЗ“). Това съобщиха от  правителствената информационна служба . Въвежда се изменение на дейностите на Инспектората на ДА „ДРВВЗ“, свързани със Закона за противодействие на корупцията и за отнемане на незаконно придобито имущество. Част от дейностите на дирекция „Сигурност и отбранително-мобилизационната подготовка“ са изменени и допълнени съобразно чл. чл.22 и чл. 90 от ЗЗКИ и чл.2, ал. 3, б. „д“ от ПМС № 258 от 2005г. за дейностите и задачите по отбранително-мобилизационна подготовка на държавните органи и юридическите лица с военновременни задачи. \r\nПо отношение на промените в дейностите на Главна дирекция „ДРВВЗЗ“ - промените целят постигане на съответствие с последната редакция на Закона за запасите от нефт и нефтопродукти; с Наредба № 1/2014г. за проверките по ЗЗНН; както и отпадане на функции, предвид отменения вече Закон за съхранение и търговия със зърно. \r\nПроменя се Приложението към чл. 6, ал.4 от УП на ДА „ДРВВЗ“ по отношение на числения състав на агенцията. Предвижда се част от незаетите бройки от териториалните дирекции „Държавен резерв“ да бъдат прехвърлени в дирекции в ЦУ на агенцията, като по този начин ще се подобри тяхното функциониране. Част от незаетите бройки ще се съкратят, тъй като се планира да се закрият бази на агенцията, в които не се предвижда ново натрупване на материали. \r\nПредложено е да се въведе в ДА „ДРВВЗ“ работно време с променливи граници, което ще улесни изпълняването на функциите на служителите и ще доведе до максимално и пълноценно използване на кадровия потенциал на агенцията.", "date": "2018.09.12", "title": "Правителството прие промени в Устройствения правилник на Държавна агенция „Държавен резерв и военновременни запаси“"}
{"url": "http://www.focus-news.net/news/2018/09/12/2566133/darzhavna-agentsiya-elektronno-upravlenie-preporachva-uskorena-modernizatsiya-i-doizgrazhdane-na-spodelenite-resursi-na-elektronnoto-upravlenie.html", "text": "Правителството одобри Отчет за състоянието и Годишен план за развитието и обновяването на информационните ресурси в администрацията и на Единната електронна съобщителна мрежа. Това съобщиха от  правителствената информационна служба . Документът, изготвен от Държавна агенция „Електронно управление“, очертава актуалното състояние на информационните ресурси в администрацията в периода 1 август 2017 г. - 31 юли 2018 г., както и основните постижения и насоки в политиката за реализация на електронното управление в България. \r\nОсновен акцент е поставен върху усилията за намаляване на административната тежест за гражданите и за бизнеса, премахването на хартиения обмен между всички администрации, разширяването на служебния обмен на данни, както и вече наличните възможности за гражданите да контролират как администрациите използват техните данни. Подчертана е необходимостта от ускорена модернизация и доизграждане на инфраструктурата на споделените ресурси на електронното управление. \r\nСпоред приетия отчет средствата за електронно управление и ИКТ в администрациите следва да бъдат обвързани с резултатите от конкретната инвестиция. Потребителите на електронното управление трябва да получават повече, по-достъпни и използваеми електронни услуги. \r\nПредвижда се всички администрации да заложат в тригодишните си прогнозни бюджети разходи за защита срещу нежелан софтуер и за осигуряване на резервни копия и архив на данните от всички регистри, информационни системи и документообороти, които поддържат. През 2018 г. и 2019 г. фокус на усилията за развитие на електронното управление са реалните действия за интеграцията на информационните системи на администрациите с централните и хоризонталните системи на електронното управление.", "date": "2018.09.12", "title": "Държавна агенция „Електронно управление“ препоръчва ускорена модернизация и доизграждане на споделените ресурси на електронното управление"}
{"url": "http://www.focus-news.net/news/2018/09/12/2566139/ria-novosti-ukrayna-prehvarli-voyska-v-rayona-na-azovsko-more.html", "text": "Въоръжените сили на Украйна (ВСУ) са усилили групировката си в Приазовието, съобщи командващият Сухопътните войски на ВСУ генерал-полковник Сергей Попко във „Фейсбук“, предава РИА Новости. \r\nПо неговите думи, по този начин украинският Генерален щаб има намерение да „осигури пълен контрол“ върху ситуацията в региона, поддръжка на корабната групировка и надеждна отбрана на крайбрежието. \r\nЗаместник-министърът на инфраструктурата на страната Юрий Лавренюк на свой ред съобщи във „Фейсбук“, че Украйна е прехвърлила в Азовско море два бронирани катера тип „Гюрза-М“: на 9 септември на вода е спуснат бронирания катер „Лубний“, а на 11 септември – „Кременчуг“. \r\nПо-рано Съветът за национална сигурност и отбрана (СНБО) на страната разпореди да бъде усилено военното присъствие в Азовско море и да бъдат осигурени ракетни оръжия за подразделенията на бреговата отбрана. Обстановката в Азовско море \r\nКиев обвинява Москва, че блокира корабите, които плават към украинските пристанища през Керченския пролив, заради което те закъсняват, а техните собственици търпят загуби. При това заместник-министърът на външните работи на Украйна Елена Зеркал заяви по-рано, че руските граничари не нарушават протокола на проверките по време на огледите на плавателните съдове в Азовско море. \r\nКримското погранично управление на Федералната служба за сигурност (ФСБ) на Русия съобщи, че проверките на чуждестранните кораби се провеждат в съответствие с международното морско право, а забележки и претенции от страна на собствениците на плавателните съдове не са постъпвали. \r\nВ момента в състава на ВМС на ВСУ влизат шест леки бронирани катери от тип „Гюрза-М“, построени в завода „Кузня на Рибалск“, който е собсвеност на Петро Порошенко, отбелязва РИА Новости. По-рано медиите съобщаваха, че заради многобройни пропуски в конструкцията на катерите тяхното издаване постоянно се отлага. \r\nПревод и редакция:", "date": "2018.09.12", "title": "РИА Новости: Украйна прехвърли войска в района на Азовско море"}
{"url": "http://www.focus-news.net/news/2018/09/12/2566135/parlamentat-prie-na-parvo-chetene-da-bade-vaveden-zadalzhitelen-prag-ot-7-na-biogoriva-v-transporta.html", "text": "Парламентът прие на първо четене промени в Закона за енергията от възобновяеми източници, предаде репортер на  Агенция „Фокус“ . Промените привеждат европейска директива, според която задължително делът на енергия от възобновяеми източници в транспортния сектор до 2020 година трябва да бъде 10%. Депутатите въведоха праг от 7% на конвенционалните биогорива в сектор „Транспорт“. През тази година се планува въвеждане на задължение към лицата, които пускат на пазара течни горива от нефтен произход за транспорта, а именно да предлагат дизелови двигателни горива със съдържание от биодизел от минимум 6%. Предложено е и изменение, с което се премахва компонента към цената „Задължение към обществото“.  \r\nБиляна ИВАНОВА", "date": "2018.09.12", "title": "Парламентът прие на първо четене да бъде въведен задължителен праг от 7% на биогорива в транспорта"}
{"url": "http://www.focus-news.net/news/2018/09/12/2566136/saldoto-po-konsolidiranata-fiskalna-programa-na-kasova-osnova-za-parvoto-polugodie-na-2018-g-e-polozhitelno-v-razmer-na-1-7132-mln-lv.html", "text": "Със свое решение правителството одобри доклада за касовото изпълнение на консолидираната фискална програма за първото полугодие на 2018 година. Това съобщиха от  правителствената информационна служба . На база данни от тримесечните отчети за касовото изпълнението на бюджетите на първостепенните разпоредители с бюджет (ПРБ) бюджетното салдо по консолидираната фискална програма (КФП) за първото полугодие на 2018 г. е положително в размер на 1 713,2 млн. лв. и се формира от превишение на приходите над разходите по националния бюджет в размер на 2 013,2 млн. лв. и дефицит по европейските средства в размер на 300,0 млн. лева. \r\nПостъпилите приходи и помощи по КФП към 30.06.2018 г. са в размер на 19 210,2 млн. лв., като отчитат ръст от 9,9 на сто спрямо същия период на предходната година. Данъчните постъпления нарастват в номинално изражение с 10,2 на сто спрямо полугодието на 2017 г. Неданъчните приходи имат ръст от 9,5 на сто спрямо отчетените за първите шест месеца на 2017 г., а приходите от помощи остават номинално близки до отчетените към месец юни на предходната година. \r\nОбщата сума на данъчните постъпления (вкл. приходите от осигурителни вноски) към края на месец юни възлиза на 16 021,0 млн. лв., което представлява 51,4 % от годишните разчети. Съпоставени с първото полугодие на 2017 г., данъчните постъпления нарастват номинално с 10,2 % (1 482,7 млн. лв.). В структурно отношение най-значителен ръст се отчита при постъпленията от осигурителни вноски и косвени данъци. \r\nПриходите в частта на преките данъци са в размер на 3 113,9 млн. лв., което е 54,1 % от годишните разчети за 2018 година. Съпоставени с първото полугодие на предходната година, приходите в групата нарастват с 12,4 %. \r\nПриходите от косвени данъци са в размер на 7 646,2 млн. лв., което е 50,4 % от разчетите по ЗДБРБ за 2018 година. Постъпленията от ДДС са в размер на 5 101,5 млн. лв. или 52,2 % от планираните за годината и с 370,5 млн. лв. повече спрямо същия период на 2017 година. Невъзстановеният данъчен кредит на фирми към 30.06.2018 г. е в размер на 61,1 млн. лева. Приходите от акцизи възлизат на 2 408,4 млн. лв. (46,8 % от разчетените за годината). Постъпленията от мита са 118,2 млн. лв. или 62,2 % от разчета за годината. \r\nПостъпленията от други данъци (вкл. имуществени данъци и др. данъци по ЗКПО) са в размер на 676,3 млн. лв. или 61,6 % изпълнение на годишните разчети. \r\nПриходите от социално и здравноосигурителни вноски са 4 584,6 млн. лв., което представлява 50,2 % от разчетените за годината. Съпоставено със същия период на предходната година приходите от осигурителни вноски нарастват номинално с 13,8 % (555,6 млн. лева). \r\nНеданъчните приходи са в размер на 2 491,2 млн. лв., което представлява 53,0 % изпълнение на годишните разчети. \r\nПриходите от помощи са в размер на 697,9 млн. лева. \r\nРазходите по консолидираната фискална програма (вкл. вноската на Република България в бюджета на ЕС) към края на месец юни 2018 г. възлизат на 17 497,1 млн. лв., което е 44,5 % от годишните разчети. За сравнение - разходите по КФП към юни 2017 г. бяха в размер на 15 737,3 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), по-високите разходи за персонал са основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи. Положително е, че за разлика от предходната година, когато разходите по сметките за средства от ЕС към полугодието бяха ниски, през настоящата година се наблюдава известно активизиране при усвояването на европейските средства, като именно по-високите разходи по европейските програми и фондове са основната причина за отчетения ръст при капиталовите разходи за полугодието. \r\nНелихвените разходи са в размер на 16 496,6 млн. лв., което представлява 44,3 % от годишните разчети. Текущите нелихвени разходи към 30.06.2018 г. са в размер на 15 153,7 млн. лв. (48,7 % от разчета за годината), капиталовите разходи (вкл. нетния прираст на държавния резерв) възлизат на 1 313,9 млн. лв. (21,4 % от разчетите към ЗДБРБ за 2018 г.), предоставените текущи и капиталови трансфери за чужбина са в размер на 29,0 млн. лв. Лихвените плащания са в размер на 424,2 млн. лв. или 58,7 % от планираните за 2018 година. \r\nЧастта от вноската на Република България в бюджета на ЕС, изплатена към 30.06.2018 г. от централния бюджет, възлиза на 576,3 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от I 7 май 2016 година. \r\nРазмерът на фискалния резерв към 30.06.2018 г. е 10,83 млрд. лв., в т.ч. 9,87 млрд. лв. депозити на фискалния резерв в БНБ и банки и 0,96 млрд. лв. вземания от фондовете на Европейския съюз за сертифицирани разходи, аванси и други.", "date": "2018.09.12", "title": "Салдото по консолидираната фискална програма на касова основа за първото полугодие на 2018 г. е положително в размер на 1 713,2 млн. лв."}
{"url": "http://www.focus-news.net/news/2018/09/12/2566142/predsedatelyat-na-ns-tsveta-karayancheva-otkri-izlozhbata-sama-v-vecherniy-pat-varvya-posvetena-na-150-ata-godishnina-ot-rozhdenieto-na-poetesata-mara-belcheva.html", "text": "Председателят на Народното събрание Цвета Караянчева откри изложбата „Сама в вечерний път вървя“, посветена на 150-ата годишнина от рождението на поетесата Мара Белчева. Това съобщиха от пресцентъра на  Народното събрание . Експозицията, която съдържа близо 20 документални платна, представя както жизнения и творчески път, така и широките културни интереси на една от най-забележителните личности в българската литература.  \r\nМара Белчева е образ на еманципираната, горда и образована българка от края на XIX и началото на XX век, отбеляза председателят на парламента и допълни, че като поетеса и преводач от висока класа тя е с ясно съзнание за мисията на твореца и неговия дълг към народа. Цвета Караянчева подчерта, че поетичната вселена на Мара Белчева остава все още неразгадана и неописана докрай, а творчеството ѝ е изтъкано от любов и самота, кураж и тъга.  \r\nДиректорът на Националния литературен музей Атанас Капралов припомни, че в живота си Мара Белчева е живяла в сянката на бележити мъже като нейния съпруг и финансов министър Христо Белчев, убит през 1891 г., и по-късно като следовница на духовния титан Пенчо Славейков до смъртта му през 1912 г. в Италия. Образът на Мара Белчева обаче има собствена светлина на една голяма българска поетеса, заяви Атанас Капралов.  \r\nИзложбата „Сама в вечерний път вървя“ включва лични вещи, писма, ръкописи, богат снимков архив от личния и семеен живот на Мара Белчева. Представена е първата й стихосбирка „На прага стъпки“ (1918 г.) наред с оригиналните издания на „Сонети“ (1925 г.), „Избрани песни“ (1931 г.), както и цялостния й и художествено издържан превод на „Тъй рече Заратустра“ на Фридрих Ницше под взискателната редакция на Пенчо Славейков от 1915 г. В експозицията са показани още творческите връзки на поетесата с литературния кръг „Мисъл” – д-р Кръстьо Кръстев, Пейо Яворов, Петко Тодоров, както и с други известни автори като Боян Пенев, Дора Габе и изкуствоведът Андрей Протич.  \r\nЧаст от изложбата е и уникалната жива картина, нарисувана по времето, когато Мара Белчева е придворна дама в двореца на княз Фердинанд.", "date": "2018.09.12", "title": "Председателят на НС Цвета Караянчева откри изложбата „Сама в вечерний път вървя“, посветена на 150-ата годишнина от рождението на поетесата Мара Белчева"}
{"url": "http://www.focus-news.net/news/2018/09/12/2566141/pravitelstvoto-odobri-proekt-za-izmenenie-na-valutniya-zakon.html", "text": "Правителството одобри проекта на Закон за изменение на Валутния закон. Това съобщиха от  правителствената информационна служба . С промените се предлага Министерството на икономиката да поеме регистрационния режим и контрола за лицата, които осъществяват дейност по добиване, преработване и сделки с благородни метали и скъпоценни камъни и изделия с и от тях по занятие. \r\nПрехвърлянето на регулаторните функции към Министерството на икономиката - администрация с функционална компетентност в областта на разработването и осъществяването на политиката за повишаване конкурентоспособността на националната икономика и отделните стопански субекти, която провежда и координира и държавната политика за защита на потребителите - ще допринесе за адекватното регулиране на икономическите отношения в сектора, както и до привеждане на регулациите за защита на потребителите в съответствие със съвременните тенденции в търговията с благородни метали и скъпоценни камъни. \r\nПоради излизането на България от списъка на органите на Европейския съюз за целите на Схемата за сертифициране в рамките на Кимбърлийския процес за международна търговия с необработени диаманти, е предвидена промяна във Валутния закон с цел отпадане на разпоредбите, отнасящи се до издаване на потвърждение за внос и сертификати за износ по тази Схема.", "date": "2018.09.12", "title": "Правителството одобри проект за изменение на Валутния закон"}
{"url": "http://www.focus-news.net/news/2018/09/12/2566140/veliko-tarnovo-nad-12-000-leva-poluchavat-sedem-chitalishta-v-obshtina-svishtov-po-programa-balgarskite-biblioteki-savremenni-tsentrove-za-chetene-i-informiranost.html", "text": "Над 12 000 лева получават седем читалища в община Свищов. Средствата са отпуснати от Министерство на културата по програма „Българските библиотеки – съвременни центрове за четене и информираност“, съобщиха за  Радио „Фокус“ – Велико Търново  от Община Свищов. Читалищата, които ще получат финансова подкрепа, се намират в селата Драгомирово, Царевец, Морава, Хаджидимитрово, Овча могила, Ореш и Вардим. \r\nОсновните цели на програмата са обновяване на библиотечните колекции, насърчаване на интереса към книгата и четенето и съдействие за развитие на библиотеките като основни центрове за духовност, придобиване на знания и информация. \r\nБенефициентите на средствата се определят на конкурсен принцип чрез процедура за подбор и оценка на проекти, които предвиждат закупуване на книги, литературна и културна периодика и други информационни източници, включително и на електронни носители, съобразени с културните и образователните потребности на гражданите, които обслужва дадената библиотека. Средната сума, която получават читалищата е около 1 500 лв. Парите са разпределени както следва за НЧ „Просвета-Драгомирово-1912“ – 1 640 лв., за  НЧ „Светлина-Царевец 1927“ – 2 921 лв., за  НЧ „Светлина-1911“, село Морава – 1 786 лв.; за  НЧ „Заря-1898“, село Хаджидимитрово – 1 775 лв., за  НЧ „Съзнателност-1899“, село Овча могила -1 547 лв., за НЧ „Филип Станиславов-1903“, село Ореш – 1 083 лв. и за  НЧ „Трудолюбие-1907“, село Вардим – 1 415 лв. \r\nОдобрените проекти от Великотърновска област са 19. \r\nЛуиза ТРАНЧЕВА", "date": "2018.09.12", "title": "Велико Търново: Над 12 000 лева получават седем читалища в община Свищов по програма „Българските библиотеки – съвременни центрове за четене и информираност“"}
{"url": "http://www.focus-news.net/news/2018/09/12/2566143/aktsenti-v-predavaneto-belovo-gradat-na-trite-planini-po-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и  Община Белово  ще продължим образователната тема и ще разговаряме с кмета на Белово инж. Костадин Варев за готовността за новата учебна година, за помощта, която оказва Общината на педагози и ученици. Ще гостуваме и на двете учебни заведения в село Сестримо – детската градина и основното училище „Отец Паисий“. От директорите им Надежда Кашева и Зоя Йончева ще чуете колко са децата, които се учат там и какви възможности за получаване на добра грижа и образование имат. Във втората част на предаването ще разговаряме  с Цветомира Данова, която главен асистент в Кирило-Методиевски научен център при БАН и се занимава с изследване и проучване съдържанието на приписките в различните църковни и други книги, които са запазени на територията на община Белово.  \r\nПредаването „Белово – градът на трите планини“ се излъчва всяка сряда по  Радио „Фокус“ – Пазарджик , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.09.12", "title": "Акценти в предаването „Белово – градът на трите планини“ по Радио „Фокус“ – Пазарджик"}
{"url": "http://www.focus-news.net/news/2018/09/12/2566146/prof-evelina-slavcheva-ban-osnovnata-prichina-zad-koyato-se-krie-avtentichniyat-protest-na-nimh-e-lipsata-na-dostatachno-sredstva-v-byudzheta-otpusnat-ot-darzhavata.html", "text": "Основната причина, зад която се крие автентичният протест на НИМХ, е липсата на достатъчно средства в бюджета, отпуснат от държавата. Това каза проф. Евелина Славчева, председател на Общото събрание на Българската академия на науките (БАН) по време на пресконференция по повод кризата с НИМХ, предаде репортер на  Агенция „Фокус“ . „Въпреки че тази тенденция от години продължава, в края на миналата година успяхме да постигнем договореност с правителство, вследствие на която една от точките, по които вече имаме споразумение с тях, бяха тези конфликтни 15 млн. лв.“, допълни проф. Славчева. Тя припомни, че протестът на НИМХ започва в края на месец април, когато служителите на Института са изразили своето недоволство от начина, по който са разпределени тези 15 млн. лв. „В продължение на много години БАН е недофинансирана и бюджетът, който Общото събрание разпределя до тази година стигаше, за да се заделят 80% от средствата необходими за заплати на учените и служителите в Академията. Въпреки този недостиг, останалите 20% разпределяхме на състезателен принцип“, каза тя и уточни, че това се е случвало на база постижения.  \r\nДеница КИТАНОВА", "date": "2018.09.12", "title": "Проф. Евелина Славчева, БАН: Основната причина, зад която се крие автентичният протест на НИМХ, е липсата на достатъчно средства в бюджета, отпуснат от държавата"}
{"url": "http://www.focus-news.net/news/2018/09/12/2566137/kyustendil-na-okolo-600-proizshestviya-sa-reagirali-ekipite-na-pozharna-bezopasnost-i-zashtita-na-naselenieto-v-oblastta-ot-nachaloto-na-2018-godina.html", "text": "На около 600 произшествия са реагирали екипите на „Пожарна безопасност и защита на населението” в област Кюстендил от началото на 2018 година. Това каза пред журналисти комисар Светослав Георгиев, директор на Регионална дирекция „Пожарна безопасност и защита на населението” – Кюстендил, предаде репортер на  Радио „Фокус” – Кюстендил . Отчита се намаление на произшествията с около 1/3, в сравнение с 2017 година. Данните сочат, че намалява и броят на загиналите и на пострадалите при пожари граждани. От началото на настоящата година са загинали двама души, а за същия период на 2017 година загинали са били четирима. Пострадалите при инциденти са двама души, спрямо петима души за същия период на 2017 година. „За съжаление загиналите и пострадалите са предимно в пенсионна възраст”, посочи комисар Светослав Георгиев. \r\nТой отбеляза също, че противопожарните служби в областта са обезпечени с личен състав и техника, като не се наблюдава недостиг на кадри в районните структури - всяка година се провеждат конкурси за наемане на нови пожарникари и постоянно се приемат нови кадри. Личният състав в областта е 185 души. „Техниката е абсолютно достатъчна за професионалните екипи. Съгласно Единната спасителна система може да се привлича и допълнителна инженерна техника от юридически и физически лица”, каза комисар Светослав Георгиев. По думите му силите на Единната спасителна система включват „Пожарна безопасност и защита на населението”, МВР, „Спешна медицинска помощ” и БЧК, които са основните сили на системата. Към допълнителните сили се включват юридически лица, граждани, въоръжените сили, както и доброволните формирования. „Радвам се, че кметовете на общините в област Кюстендил създадоха свои доброволни формирования, които са обучени. Те действат самостоятелно, помагат и на професионалните екипи”, заяви комисар Георгиев. \r\nВенцеслав ИЛЧЕВ", "date": "2018.09.12", "title": "Кюстендил: На около 600 произшествия са реагирали екипите на „Пожарна безопасност и защита на населението” в областта от началото на 2018 година"}
{"url": "http://www.focus-news.net/news/2018/09/12/2566144/bsp-sofiya-organizira-bezplatna-yuridicheska-priemna-za-grazhdani-na-13-septemvri.html", "text": "БСП - София организира безплатна юридическа приемна за граждани на 13 септември. Това съобщиха от пресцентъра на  БСП – София . В постоянната приемна на градския съвет на партията (ул. \"Леге\" 10, ет. 1) гражданите ще получат безплатни юридически консултации. Юристите ще бъдат на разположение на софиянци от 15.00 до 18.00 часа. Желаещите може предварително да се запишат на телефон 02/987 20 86.", "date": "2018.09.12", "title": "БСП - София организира безплатна юридическа приемна за граждани на 13 септември"}
{"url": "http://www.focus-news.net/news/2018/09/12/2566132/angela-merkel-germaniya-ne-mozhe-da-gleda-nastrani-ako-siriya-izpolzva-himicheski-orazhiya.html", "text": "Германският канцлер Ангела Меркел заяви в сряда, че Берлин не може просто да гледа настрани ако в Сирия има химическа атака, два дни, след като нейното правителство съобщи, че води разговори за възможна военна интервенция в раздираната от война близкоизточна страна, предава  Reuters . \r\nМеркел е категорична, че Германия не може просто да отхвърли военна интервенция, влизайки в конфликт с младшия коалиционен партньор – Германската социалдемократическа партия (ГСДП), която отхвърли участие във военните действия в Сирия. \r\n„Германската позиция не може да бъде прости „не“, каквото и да се случва по света“, заяви тя в Бундестага. \r\nПревод и редакция:", "date": "2018.09.12", "title": "Ангела Меркел: Германия не може да гледа настрани ако Сирия използва химически оръжия"}
{"url": "http://www.focus-news.net/news/2018/09/12/2566145/pravitelstvoto-otpusna-dopalnitelno-362-mln-lv-po-byudzheta-na-mrrb-za-izgrazhdaneto-na-obhod-na-gr-gabrovo-faza-i.html", "text": "С прието от правителството постановление се осигуряват допълнителни средства от централния бюджет в размер до 36,2 млн. лв. по бюджета на Министерството на регионалното развитие и благоустройството за 2018 г. за финансиране изграждането на „Обход на гр. Габрово“ - Фаза I. Това съобщиха от  правителствената информационна служба . Те са част от предвидените в държавния бюджет за изпълнението на проекта през 2018 г. до 100 млн. лв. С изграждането на „Обход на гр. Габрово“ - Фаза I значително ще се намали времето за пътуване и извеждане на транзитния трафик извън гр. Габрово, като се облекчава трафикът в национален и международен мащаб и ще се повиши безопасността за пътуващите. Разглеждан в съвкупност с тунел под връх Шипка, проектът, след неговата цялостна реализация, ще осигури една от най-преките пътни връзки между Северна и Южна България по направлението на общоевропейски коридор № IX. Съкращаването на времето за пътуване, чрез изграждане на подобни връзки води до намаляване на задръстванията, с което се намалява отделянето на вредни емисии в околната среда и се постига положителен екологичен ефект. \r\nПредвижда се средствата да се използват от Агенция „Пътна инфраструктура“ за разплащане на строително-монтажни работи, строителен надзор и проектиране на разширен идеен проект на тунел под връх Шипка.", "date": "2018.09.12", "title": "Правителството отпусна допълнително 36,2 млн. лв. по бюджета на МРРБ за изграждането на  „Обход на гр. Габрово“ - Фаза I"}
{"url": "http://www.focus-news.net/news/2018/09/12/2566147/stara-zagora-promenyat-se-marshrutite-na-chast-ot-gradskiya-transport-zaradi-remontni-deynosti-na-krastovishteto-na-ul-sv-otets-paisiy-i-bul-tsar-simeon-veliki.html", "text": "Променят се маршрутите на част от градския транспорт заради ремонтни дейности на кръстовището на ул. „Св. Отец Паисий“ и бул. „Цар Симеон Велики“. Това съобщиха от пресцентъра на  Община Стара Загора . Във връзка извършването на строително-ремонтни дейности на кръстовището за периода от 13 септември 2018 г. до 16 септември 2018 г. (включително) се променя маршрутът на движение на автобусни линии с номера: 14, 17, 51, 15, 23 и 34, както и на тролейбусни линии с номера 1, 2, 26 и 36. \r\nВременните маршрути на обществен транспорт са: Автобусни линии №15 и 23  ще се изпълняват по маршрута си до бул. „Св. Патриарх Евтимий“, надясно по ул. „Генерал Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, по ул. „Войвода Стойно Черногорски“, до бул. „Св. Патриарх Евтимий“, надясно по бул. „Св. Патриарх Евтимий“ до съответното населено място и обратно. Автобусни линии №14, 17, 51 и 34 : По маршрута си до ул. „Генерал Столетов“,  надясно по ул. „Доктор Тодор Стоянович“, ул. „Димчо Стаев“, ул. „Генерал Гурко“ и обратно. Тролейбусна линия №2  ще се изпълнява по маршрута си до бул. „Патриарх Евтимий“, надясно по ул. „Ген. Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, ул. \"Войвода Стойно Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно. Тролейбусна линия №26  ще се изпълнява по маршрута си до бул. „Цар Симеон Велики“, надясно по ул. „Димчо Стаев“, ул. „Анастасия Тошева“, по ул. „Войвода Стойно Черногорски“ до бул. „Св. Патриарх Евтимий“, надясно по бул. „Св. Патриарх Евтимий“,  кв. „Кольо Ганчев“ и обратно. Тролейбусни линии № 1 и 36 : По маршрута си до бул. „Цар Симеон Велики“, надясно по ул. „Димчо Стаев“, наляво по ул. „Генерал Гурко“ и обратно. \r\nОбщина Стара Загора се извинява за причиненото неудобство.", "date": "2018.09.12", "title": "Стара Загора: Променят се маршрутите на част от градския транспорт заради ремонтни дейности на кръстовището на ул. „Св. Отец Паисий“ и бул. „Цар Симеон Велики“"}
{"url": "http://www.focus-news.net/news/2018/09/12/2566149/emsc-zemetresenie-s-magnitud-52-e-registrirano-kray-turskoto-sredizemnomorsko-kraybrezhie.html", "text": "Земетресение с магнитуд 5,2 по скалата на Рихтер е регистрирано край турското средиземноморско крайбрежие, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано на 103 км. южно от Анталия и на 228 км северозападно от столицата на Кипър Никозия в 9:21 часа българско време на дълбочина от 60 км. \r\nНяма данни за жертви и разрушения.  Виктор Турмаков", "date": "2018.09.12", "title": "EMSC: Земетресение с магнитуд 5,2 е регистрирано край турското средиземноморско крайбрежие"}
{"url": "http://www.focus-news.net/news/2018/09/12/2566151/ministerskiyat-savet-odobri-pozitsiyata-i-sastava-na-balgarskata-delegatsiya-za-uchastie-v-osmata-sesiya-po-ramkovata-konventsiya-za-kontrol-na-tyutyuna.html", "text": "Правителството одобри позицията и състава на българската делегация за участие в Осмата сесия на Конференцията на страните по Рамковата конвенция за контрол на тютюна на Световната здравна организация, която ще се проведе в периода от 1 до 6 октомври в Женева, Швейцария. Това съобщиха от  правителствената информационна служба . Българската делегация ще бъде водена от заместник-министъра на здравеопазването Светлана Йорданова и ще се състои от представители на Министерството на здравеопазването, Министерството на икономиката, Министерството на земеделието, храните и горите и Министерството на външните работи. Общият дебат ще включи 15 доклада и 10 проекта за решения. Основни дискусионни теми ще са: \r\n- Заявления за статут на наблюдател на Конференцията на страните; \r\n- Глобален напредък при прилагането на Рамковата конвенция за контрол на тютюна на СЗО; \r\n- Инструменти на договора и технически въпроси; \r\n- Реклама на тютюн, промоция и спонсорство: изображения на тютюна в развлекателната медия. вкл. Интернет; \r\n- Оценка на напредъка по технически въпроси, свързани с членове 9 и 10 (Регламентиране на съдържанието и разкриването на тютюневи изделия, вкл. водна лула (наргиле), бездимните тютюневи изделия, тютюневи изделия в нагрят вид); \r\n- Текущо и възникващо познание, базирано на мерките за Намаляване на пристрастяването; \r\n- Динамика на пазара и използването и мониторинг на пазара на тютюневите изделия, в т.ч. на новите такива; \r\n- Стандартни оперативни процедури (COP) за измерване на никотина и специфичните за тютюна нитрозамини (ISNA) в бездимния тютюн; \r\n- Намаляване на токсичните вещества в бездимни тютюневи изделия; \r\n- Проследяване на напредъка относно подпомагане при изпълнението и международно сътрудничество по търговски и инвестиционни въпроси, вкл. споразумения и правни предизвикателства във връзка с прилагането на РККТ на СЗО. както и по Целите за устойчиво развитие, глобалните цели за справяне с хроничните незаразни заболявания, права на човека и Сътрудничеството Юг Юг и Тристранното сътрудничество за прилагане на РККТ; \r\n- Контрол на тютюна при извънредни ситуации. \r\nБългарската делегация ще даде оценка на представените документи по основните въпроси от дневния ред съобразно националните приоритети и специфики и ще гласува в съответствие с общата позиция на страните от Европейския съюз.", "date": "2018.09.12", "title": "Mинистерският съвет одобри позицията и състава на българската делегация за участие в Осмата сесия по Рамковата конвенция за контрол на тютюна"}
{"url": "http://www.focus-news.net/news/2018/09/12/2566148/pravitelstvoto-odobri-balgarskata-pozitsiya-za-zasedanieto-na-savet-obshti-vaprosi-na-18-septemvri.html", "text": "Правителството одобри българската позиция за заседанието на Съвет „Общи въпроси“, което ще се проведе на 18 септември в Брюксел. Това съобщиха от  правителствената информационна служба . Настоящият ротационен председател на ЕС - Австрия, ще представи пред държавите-членки приоритетите си за следващите шест месеца. Съветът ще обсъди и досиетата, по които да се работи до европейските избори през 2019 г. Ще се проведе изслушване относно задействаната от ЕК на 20 декември 2017 г. процедура по член 7, параграф 1 от ДЕС относно принципите на правовата държава в Полша. \r\nВ рамките на заседанието на Съвет „Общи въпроси“ по член 50 се очаква да бъде представена информация от ЕК за актуалното състояние на преговорите за оттеглянето на Обединеното кралство, както и за рамката на бъдещите отношения. \r\nПравителството одобри и българската позиция за участие в неформалното заседание на министрите по енергетика на ЕС, което ще се проведе на 17 и 18 септември в Линц, Австрия. Предвижда се да бъдат разгледани въпроси, свързани с ролята на иновациите като ключов фактор за енергийния преход, както и да бъдат обсъдени въпроси от пакета на ЕК „Чиста енергия за всички европейци“, с фокус към вътрешния енергиен пазар. В рамките на заседанието ще бъде подписана доброволна декларация без правно обвързващ характер на тема „Инициатива за водорода“. Документът подчертава ролята на устойчивите водородни технологии за декарбонизация на енергийната система и дългосрочна енергийна сигурност в ЕС.", "date": "2018.09.12", "title": "Правителството одобри българската позиция за заседанието на Съвет „Общи въпроси“ на 18 септември"}
{"url": "http://www.focus-news.net/news/2018/09/12/2566153/pedagogicheskite-spetsialisti-se-osvobozhdavat-ot-osigurovki-varhu-vazstanovenite-razhodi-za-transport-i-naem.html", "text": "Педагогическите специалисти, които работят извън населеното място по местоживеене, няма да дължат осигурителни вноски за възстановените им разходи за транспорт или наем. Това предвиждат промени в Наредбата за елементите на възнаграждението и за доходите, които бяха одобрени от правителството, съобщиха от  правителствената информационна служба . Облекчението е предвидено в Закона за предучилищно и училищно образование, но до момента в наредбата липсваше текст, който регламентира, че възстановените разходи за транспорт и наем се освобождават от начисляване и внасяне на осигурителни вноски. Това създаваше предпоставки за различно тълкуване. Основната цел на нормативната промяна е да се създадат условия за повишаване на привлекателността на учителската професия и на социалния статус на учителите, включително и чрез гарантиране на социални стимули за подкрепа на педагогическите специалисти.", "date": "2018.09.12", "title": "Педагогическите специалисти се освобождават от осигуровки върху възстановените разходи за транспорт и наем"}
{"url": "http://www.focus-news.net/news/2018/09/12/2566152/stara-zagora-prepodavatelite-v-parvi-klas-ot-osnovno-uchilishte-kiril-hristov-sa-izpratili-spetsialni-pisma-i-otlichitelni-znatsi-do-svoite-badeshti-uchenitsi.html", "text": "Преподавателите в първи клас от Основно училище „Кирил Христов“ в Стара Загора са изпратили специални писма и отличителни знаци до своите бъдещи ученици. Това съобщиха от пресцентъра на  Община Стара Загора . \r\n„Здравей мило дете! \r\nМоже би още не можеш да четеш, но някой възрастен със сигурност ще ти прочете тези редове… Аз съм твоята учителка. Да знаеш само как се радвам, че ще бъдем заедно, и с какво нетърпение те очаквам. Очакват те и твоите нови приятели…Предстоят ти толкова интересни неща! Не си мисли, че учението е трудно нещо, защото аз ще бъда до теб винаги и ще ти помагам. Изпращам ти този знак, за да те разпозная…“, се казва в писмата изпратени до всеки първокласник. Децата, които за пръв път ще прекрачат прага на училището, ще бъдат със специални знаци с имената им. \r\n„Вече пета година съм в това училище, чувствам се като у дома си. Тук се работи екипно, всичко прави заедно. Очаквам с трепет новите ученици“, разказа Елена Колева. Тя е учителката на I \"Д\" клас. За първия учебен ден е приготвила темата „Морско пътешествие“ за децата, които ще обучава и възпитава в следващите години. На дъската е изобразено синьо море, първокласниците ще пътуват с кораб, ще преодоляват препятствия по пътя до съкровището. Като стигнат до него ще открият ценни мисли и по една жълтица. „Вълнувам се много, наясно съм, че днешните деца са по-информирани, по-буйни, но се надявам родителите да съдействат“, допълва Колева. \r\nПървокласниците от I в клас пък имат чисто нова интерактивна дъска. „Децата се радват много и с удоволствие работят с тази дъска“, обяснява учителката им Цвети Бойчева. Тя и по-младата й колежка Ралица Петрова вече са подготвили и наредили по чиновете новите учебници и тетрадки за бъдещите си възпитаници. При тях за първия учебен ден ще има игра „Незнайка в училище“, със специалното участие на актрисата Елена Азалова.   \r\nОбщо пет паралелки са първокласниците тази година. И останалите учителки Елена Начева, Марияна Вълчева и Милена Бойчева с трепет очакват своите нови възпитаници. \r\nТържественото откриване на новата 2018/2019 учебна година ще се състои на 17 септември от 9.00 часа в двора на училището.", "date": "2018.09.12", "title": "Стара Загора: Преподавателите в първи клас от Основно училище „Кирил Христов“ са изпратили специални писма и отличителни знаци до своите бъдещи ученици"}
{"url": "http://www.focus-news.net/news/2018/09/12/2566155/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. Преди по-малко от седмица град Симитли отбеляза тържествено своя празник, който по традиция всяка година се чества на 8 септември, денят, в който православната църква отбелязва Рождество на Пресвета Богородица. Тази година тържествата се проведоха на стадион „Септември“, а не както обикновено на площада в града. Причината за това е, че се извършва мащабен ремонт на площадното пространство. Над 20 хиляди бяха жителите и гостите на празника, които останаха изключително доволни от богатата, но и разнообразна програма, подготвена от общинска администрация. Как премина празника и какво точно се случи в събота в Симитли ще имате възможността да разберете само слушате предаването. Участници в предаването днес са кметът Апостол Апостолов, ръководителят на ансамбъл „Веселие“ Любомир Марянски и народният певец Иван Дяков. И тъй като наближава началото на новата учебна година, то гост в изданието ще бъде директорът на СУ „Св. св. Кирил и Методий“ – Симитли Таня Янкова, от която ще научим каква програма се подготвя за 17 септември. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nОчакваме и Вас, нашите слушатели на телефоните в студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в общината, за да може да получите най-точният и адекватен отговор. \r\nБъдете с нас във времето от 15.00 до 16.00 часа ако искате да бъдете на „Фокус“ за всичко, актуално, което се случва в Симитли и малките населени места от общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.09.12", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/09/12/2566160/pravitelstvoto-odobri-dopalnitelni-sredstva-v-razmer-na-161-mln-lv-po-byudzheta-na-ministerstvoto-na-zdraveopazvaneto-za-2018-g.html", "text": "Правителството одобри допълнителни средства в размер на 16 100 000 лева по бюджета на Министерството на здравеопазването за 2018 г. за предоставяне на допълнителен трансфер от Министерството на Националната здравноосигурителна каса и за осигуряване на капиталови трансфери за държавни лечебни заведения за болнична помощ - търговски дружества. Това съобщиха от  правителствената информационна служба . \r\nНа НЗОК ще бъдат предоставени 8 000 000, с които ще бъдат заплатени следните дейности, дължими за периода август - октомври 2018 г.: разходи за лекарствени продукти - ваксини и дейности по прилагането им по чл.82, ал.2, т.З от Закона за здравето - ваксини за рак на маточната шийка и контрол и лечение на ротавирусните гастроентерити; дейности за здравно неосигурени лица, включващи комплексно диспансерно (амбулаторно) наблюдение при пациенти с кожно-венерически и психиатрични заболявания и интензивно лечение; дейности за здравно неосигурени жени по чл. 82, ал. 1, т. 2 от Закона за здравето; суми по чл. 37, ал. 6 от 33О за разликата в потребителската такса, която не се заплаща от пенсионерите. С допълнителните средства ще се осигури адекватно, ритмично и своевременно финансиране на дейностите, които по закон са определени като държавна отговорност. \r\nСредства в размер на 8 100 000 лева ще се предоставят като капиталови трансфери на лечебните заведения за болнична помощ - търговски дружества с над 50 на сто държавно участие в капитала за капиталови разходи за основен ремонт, ремонт, свързан с преустройството на лечебните заведения и/или закупуване на дълготрайни материални активи. Ще се увеличат разходите по бюджета на Министерство на здравеопазването за 2018 г. по „Политика в областта на диагностиката и лечението“, бюджетна програма „Осигуряване на медицинска помощ на специфични групи от населението“. С допълнителните средства държавните лечебни заведения за болнична помощ ще оптимизират дейността си и ще реализират по-ефективни разходни политики в рамките на приходите, които генерират от медицинската дейност.", "date": "2018.09.12", "title": "Правителството одобри допълнителни средства в размер на 16,1 млн. лв. по бюджета на Министерството на здравеопазването за 2018 г."}
{"url": "http://www.focus-news.net/news/2018/09/12/2566159/veliko-tarnovo-stopanskata-akademiya-v-svishtov-shte-si-partnira-s-universitet-po-schetovodstvo-i-finansi-liksin-v-shanhay-kitay.html", "text": "Стопанска академия „Димитър А. Ценов” ще си партнира с китайския Университет по счетоводство и финанси – Ликсин в Шанхай. Това стана ясно след гостуването на 5-членна делегация от шанхайнския университет в свищовското висше училище и подписването на меморандум за разбирателство, съобщиха от пресцентъра на  Стопанска академия „Димитър А. Ценов” .  \r\nВ състава на гостуващата делегация, водена от проф. Ли Шипинг – председател на Общото събрание на Университета, бяха деканът на изследователския институт, зам.-деканът на факултета по счетоводство, директорът и мениджърът-проекти на Международния отдел. От страна на домакините, в работната среща участваха ректорът на Стопанска академия – доц. д-р Иван Марчевски, зам.-ректорът по учебна дейност – проф. д-р Марияна Божинова, деканите на факултет „Финанси” и факултет „Стопанска отчетност”, директорът на Центъра за международна дейност.      \r\nПроведената работна среща бе първата по рода си и имаше опознавателен характер. Тя даде възможност на представители на ръководствата на двете висши училища да се запознаят и да обсъдят възможности за задълбочаване на сътрудничеството. Сред конкретните дейности, които коментираха двете страни, са обмен на студенти и преподаватели, и съвместно обучение на студенти за получаване на двойна диплома.   \r\nГостите имаха възможност да разгледат материалната база на Стопанска академия и да усетят академичния дух, а при посещение в Академичния музей се запознаха с 82-годишната история на създаденото чрез дарението на Димитър Ценов висше търговско училище в Свищов. Домакините и гостите коментираха, че между двете висши училища има много прилики относно сходния профил с фокус финанси, счетоводство и международен бизнес. Въпреки различията в мащабите, свищовската академия и шанхайнския университет са близки по възраст – през м. октомври китайското висше училище ще навърши 90 години, а Стопанска академия ще чества 82 години през м. ноември.      \r\nПървият контакт между представители на двете висши училища бе осъществен през м. август 2017 г. в рамките на 7-та международна конференция на ASECU Youth и лятно училище в Каландра–Посиди, Халкидики (Гърция), където Стопанска академия бе представена от един преподавател и двама студенти. След създадените взаимоотношения бе сключен договор по програма Еразъм+ за кредитна мобилност. По силата на този договор и в резултат на одобрен от Центъра за развитие на човешките ресурси проект за академична мобилност, през новата учебна 2018/2019 г. ще бъдат реализирани мобилности на един студент и един преподавател от шанхайнския университет в Стопанска академия и един свищовски преподавател в китайския Университет по счетоводство и финанси – Ликсин, Шанхай.", "date": "2018.09.12", "title": "Велико Търново: Стопанската академия в Свищов ще си партнира с Университет по счетоводство и финанси – Ликсин в Шанхай, Китай"}
{"url": "http://www.focus-news.net/news/2018/09/12/2566156/afp-evropeyskiyat-parlament-odobri-nov-zakon-za-avtorskoto-pravo-nanasyasht-udar-varhu-golemite-tehnologichni-korporatsii.html", "text": "Европейският парламент одобри спорен европейски закон за авторското право, който дава повече права на новинарските агенции и на звукозаписните компании срещу интернет-гигантите като „Гуугъл“ и „Фейсбук“, предава   AFP. \r\nЗаконът е подкрепен от традиционните медии, които търсят печалби във времена, когато потребителите не използват телевизия и вестници и парите за реклама се пренасочват към интернет-платформите.  \r\nЕвропейските депутати, по време на заседание в Страсбург гласуваха с 438 в полза на мерките срещу 226 против и 39 въздържали се.  Виктор Турмаков", "date": "2018.09.12", "title": "AFP: Европейският парламент одобри нов закон за авторското право, нанасящ удар върху големите технологични корпорации"}
{"url": "http://www.focus-news.net/news/2018/09/12/2566157/varna-novata-akademichna-godina-v-meditsinskiya-universitet-v-grada-shte-bade-ofitsialno-otkrita-na-17-septemvri.html", "text": "Новата академична година в Медицинския университет в града ще бъде официално открита на 17 септември. Това съобщиха от пресцентъра на  Медицински университет - Варна . Церемонията по откриването на академична 2018/2019 година ще се състои от 10.00 часа в двора на университета на ул. „Марин Дринов“ 55. Ректорът на Медицинския университет във Варна прoф. д-р Красимир Иванов и академичното ръководство на университета отправят официална покана към гражданите за церемонията.", "date": "2018.09.12", "title": "Варна: Новата академична година в Медицинския университет в града ще бъде официално открита на 17 септември"}
{"url": "http://www.focus-news.net/news/2018/09/12/2566158/pravitelstvoto-odobri-dopalnitelni-finansovi-sredstva-za-umbal-sveta-ekaterina-ead.html", "text": "Правителството одобри промени по бюджета на Министерството на здравеопазването за 2018 г. за допълнителни плащания в частта на финансирането на бюджетното салдо за сметка на централния бюджет в размер на 20 000 000 лв., във връзка с увеличаване капитала на УМБАЛ „Света Екатерина“ ЕАД. Това съобщиха от  правителствената информационна служба . Средствата ще бъдат използвани за реализиране на инвестиционните намерения на лечебното заведение, с цел - създаване на възможности за прилагане на най-съвременни и ефективни методи и технологии за диагностика и лечение. Заедно с това ще се подобри възможността за посрещане на нарастващите потребности на населението от своевременна и качествена здравна помощ.", "date": "2018.09.12", "title": "Правителството одобри допълнителни финансови средства за УМБАЛ „Света Екатерина“ ЕАД"}
{"url": "http://www.focus-news.net/news/2018/09/12/2566161/washington-post-letishteto-v-belgrad-e-zatvoreno-sled-spukana-guma-na-samolet.html", "text": "Летището в Белград е временно затворено, след като самолет на авиокомпания „Египтеър“ се е приземил със спукани гуми, блокирайки пистата, пише   Washington Post. \r\nЛетищните власти съобщиха, че няколко полета е трябвало да бъдат отклонени и хиляди пътници е трябвало да останат на терминала, след като самолетът „Боинг-737-800“ е кацнал рано сутринта. \r\nСнимките от място показват две спукани гуми под колесника на дясното крило. В момента има противоречащи си съобщения дали гумите са се спукали при кацане или вече са били разкъсани.  \r\nБелградските медии съобщават, че пистата може да е била повредена и техниците се опитват как да изтеглят самолета. \r\nПовечето полети са отклонявани към Ниш или към Будапеща.  \r\nВсе още не е ясно кога летището ще бъде отново отворено.  Виктор Турмаков", "date": "2018.09.12", "title": "Washington Post: Летището в Белград е затворено след спукана гума на самолет"}
{"url": "http://www.focus-news.net/news/2018/09/12/2566163/burgas-obshtinata-shte-se-vklyuchi-v-kampaniyata-da-izchistim-balgariya-zaedno.html", "text": "За поредна година Община Бургас подкрепя кампанията \"Да изчистим България заедно\" и призовава всички граждани заедно на 15 септември от 09.30 часа да се включат в почистването и да направим града ни още по-чист и по-привлекателен. Това съобщиха от пресцентъра на  Общината . \r\nТази година са определени 4 зони, които чакат намесата на гражданите, за да станат още по-чисти: \r\n- Неохраняема плажна ивица - \"Атанасовска коса\"; \r\n- Неохраняема плажна ивица - \"Солници\"; \r\n- Парк \"Минерални бани\"; \r\n- Парк \"Росенец\". \r\nВсички желаещи могат да се включат в почистването на определените места, като Община Бургас осигурява достатъчно количества чували и ръкавици. \r\nДо 14 септември (до края на работния ден) чували и ръкавици могат да се получат от всички териториални дирекции по жилищните комплекси, както и от административните сгради в кварталите на Бургас и съставните селища. \r\nВ самия ден на \"голямото чистене\" - на 15 септември, в периода от 09.30 часа до 11.00 часа в пунктове на 4-те определени за чистене зони ще се раздават чували и ръкавици на гражданите, включили се в кампанията. \r\nТези, които желаят да почистят околоблоковите пространства в района, в който живеят, могат да получат чували и ръкавици и в дирекция \"Околна среда\", ул. \"Шейново\" 24, ет.2 - в рамките на работното време. \r\nУчастващите в кампанията следва да изнесат събраните отпадъци на достъпно за сметоизвозващите автомобили място, както и да информират за местоположението на отпадъците на тел. +35988 7716637 или +359886 063712. \r\nОбщина Бургас е създала организация за своевременно извозване на събраните отпадъци чрез екипи на Консорциум \"Титан Бургас\". \r\nПродължава инициативата за събиране на пластмасови бутилки на Община Бургас и Общинско предприятие \"Чистота ЕКО\". На 15 септември за всеки предадени 3 килограма празни пластмасови бутилки в някой от деветнадесетте мобилни центъра за разделно събиране на отпадъци на територията на общината, ще се раздават по 5 литра висококачествен пакетиран компост.", "date": "2018.09.12", "title": "Бургас: Общината ще се включи в кампанията \"Да изчистим България заедно\""}
{"url": "http://www.focus-news.net/news/2018/09/12/2566166/vitseprezidentat-iliyana-yotova-shte-se-sreshtne-s-ministara-na-vanshnite-raboti-na-kralstvo-maroko-naser-burita-na-13-septemvri.html", "text": "На 13 септември от 10.00 часа на „Дондуков“ 2 в зала 347 вицепрезидентът Илияна Йотова ще проведе среща с министъра на външните работи на Кралство Мароко Насер Бурита. Това съобщиха от  прессекретариата на държавния глава .", "date": "2018.09.12", "title": "Вицепрезидентът Илияна Йотова ще се срещне с министъра на външните работи на Кралство Мароко Насер Бурита на 13 септември"}
{"url": "http://www.focus-news.net/news/2018/09/12/2566154/pravitelstvoto-predlaga-mladen-marinov-da-bade-osvoboden-ot-dlazhnostta-glaven-sekretar-na-mvr.html", "text": "Министерският съвет прие решение, с което предлага на президента на Република България да издаде указ за прекратяване на правомощията на главния секретар на Министерството на вътрешните работи главен комисар Младен Маринов и за освобождаването му от длъжност. Това съобщиха от  правителствената информационна служба .", "date": "2018.09.12", "title": "Правителството предлага Младен Маринов да бъде освободен от длъжността главен секретар на МВР"}
{"url": "http://www.focus-news.net/news/2018/09/12/2566165/dobrich-kaligrafiya-zhivopis-i-kuklen-teatar-sa-aktsentite-v-programata-na-mezhdunarodniya-festival-via-pontika.html", "text": "Калиграфия, живопис и куклен театър са акцентите в програмата днес на Международния фестивал „Виа Понтика“. Това съобщи Красимира Димитрова, експерт „Връзки с обществеността“, предаде кореспондент на  Радио „Фокус” – Варна . Две изложби ще бъдат открити днес в Художествената галерия в Балчик в рамките на единадесетото издание на Международния фестивал на младите в изкуството „Виа Понтика”. Изложбата живопис представя творби на студенти от Македония, Черна гора, Румъния и България. Автори на картините са Андреа Стефан, Анастасия Калиновичи от UNArte, Букурещ, Анастасия Петрова, Лина Дамян от - Факултета за изобразителни изкуства, Университет „Св. св. Кирил и Методий” в Скопие, Тодор Йованович, Никола Павличевич от Факултета за изобразителни изкуства в Университета на Черна гора, Ана Костова, Йордан Велков от Национална художествена академия - София. Студентите по изобразителни изкуства представят свои творби, които са резултат от живописните им търсения в областта на различни живописни техники в комбинации с други изобразителни методи. Някои от тях са тясно свързани с образователния процес и са от добрите примери за свободна интерпретация на учебни задачи. Други са плод на свободното творческо въображение и изразяват личните предпочитания на авторите към различни аспекти на действителността, превъплътени в пейзаж, натюрморт, фигуративност, абстракция. Втората експозиция – „Калиграфия“, е своеобразен акцент във фестивалната програма. В нея ще се представят Исидора Вулич, Петар Стошич от Факултета за приложни изкуства в Белград, Ерика Опреа от UNArte, Букурещ, Милан Несторович, Небойша Стойкович от Факултета по изкуствата в Ниш, Дана Тилева, Елизавета Ангелова от Национална художествена академия - София. Паралелно с изложбата на студенти от Факултета за изкуства към Нишкия университет, Факултета за приложни изкуства в Университета по изкуствата в Белград, Националния университет по изкуствата - Букурещ, и Националната художествена академия – София, в рамките на форума ще се проведе и творческо ателие по калиграфия. Лектори и ръководители на ателието, което ще стартира на 13 септември, ще бъдат проф. д-р Кристина Борисова и Жаклина Жекова, докторант, катедра „Плакат и визуална комуникация“ в Националната художествена академия – София. В ателието, в което са предвидени лекционна и практическа част, ще имат възможност да се включат жители и гости на Балчик. Началният час на събитията в Художествената галерия днес е 17.00. Те ще бъдат предшествани от театрален спектакъл. В 10.30 часа в читалище „Паисий Хилендарски” в Балчик бе представен семейният спектакъл за малки и големи „Таласъмът Тропалан”.  \r\nЖулиета НИКОЛОВА", "date": "2018.09.12", "title": "Добрич: Калиграфия, живопис и куклен театър са акцентите в програмата на Международния фестивал „Виа Понтика“"}
{"url": "http://www.focus-news.net/news/2018/09/12/2566167/afp-evropeyskiyat-parlament-odobri-deystviya-sreshtu-ungariya.html", "text": "Европейските депутати стартираха процедура, която може да доведе до санкции срещу правителството на унгарския министър-председател Виктор Орбан за това, че представлява опасност за демократичните ценности на Европейския съюз, предава   AFP. \r\nТова е първият случай в който парламентът в Страсбург предприема мерки според чл. 7 от Договора на ЕС, приети със 448 гласа за , 197 против и 38 въздържали се.  Виктор Турмаков", "date": "2018.09.12", "title": "AFP: Европейският парламент одобри действия срещу Унгария"}
{"url": "http://www.focus-news.net/news/2018/09/12/2566169/kyustendil-obshtinata-organizira-nagrazhdavane-na-otlichenite-uchenitsi-ot-proveliya-se-test-za-obshtinski-stipendii.html", "text": "Община Кюстендил организира награждаване на отличените ученици от провелия се тест за общински стипендии. Това съобщи за  Радио „Фокус” – Кюстендил  Светослав Василев, зам.-кмет на Община Кюстендил. Награждаването ще се проведе от 14.00 часа на 14 септември в залата на Възрожденското училище в Кюстендил. Общо 30 ученици ще получат еднократни общински стипендии, след провелия се през месец юли тест.  \r\nДебора Христова Анева ще получи 350 лева, като победител с 33 точки във възрастовата група 8 – 9 клас. Второ място и 200 лева получава Виктория Наскова Нешева. Трето място и 100 лева са определени за Мария Емилова Петрова – 9 клас. 450 лева ще бъдат връчени на Кристън Христова Къртева от 11 клас, на първо място във възрастовата група 10 – 11 клас. Второ място и 400 лева в категорията са за Андреа Андреева Петкова – 10 клас, а трето място и 350 лева - за Радмила Валентинова Митова – 11 клас. В първа група се присъдени 8 поощрителни стипендии, чиито размер е 50 лева. При втора възрастова група са отредени 6 поощрителни стипендии по 200 лева, 5 по 100 лева и 5 по 50 лева. \r\nВенцеслав ИЛЧЕВ", "date": "2018.09.12", "title": "Кюстендил: Общината организира награждаване на отличените ученици от провелия се тест за общински стипендии"}
{"url": "http://www.focus-news.net/news/2018/09/12/2566168/georgi-gyokov-bsp-darzhavata-tryabva-da-osiguri-zaetost-na-horata-v-neravnostoyno-polozhenie.html", "text": "Народните представители от ПГ на „БСП за България“ Георги Гьоков и Васил Антонов проведоха работна среща с Председателя на Националния съюз на трудово-производителни кооперации Стилиян Баласопулов и Георги Георгиев - главен експерт Пазарна политика. Това съобщиха от пресцентъра на  НС на БСП . Срещата бе част от разговорите по „Визия за България”, които левицата започва в цялата страна и обсъждания Законопроект за предприятията на социалната и солидарна икономика. Участниците в срещата се обединиха около мнението, че сред акцентите в социалната политика на държавата трябва да е осигуряването на заетост на хората в неравностойно положение. „Кооперациите трябва да бъдат подкрепяни и законодателно, защото понякога те са единствената възможност за решаване на проблемите на хората, най-вече в малките населени места – и за работа, и за услуги“, каза народният представител и зам.-председател на Комисията по труда, социалната и демографската политика Георги Гьоков. Той припомни, че идеята за ТПК се заражда скоро, след като възниква съвременната пазарна икономика и оттогава те неотменно се свързват с търсенето  на по-добри, справедливи и по-достойни трудови отношения между хората. „Те са алтернатива на останалата стопанска организация и като такава, въпросът за тяхната приложимост в реалния икономически живот е бил основен за обществото ни“, каза още Гьоков. \r\nНародният представител Васил Антонов заяви, че развитието на ТПК и кооперативното движение може да заеме основно място във „Визия за България“. „Новият подход в засилване социално-икономическата роля на държавата е създаване на нов тип предприятия – със „социално-икономическа цел“, каза още Антонов. \r\nНа срещата бе обсъден и най-после внесения от Министерския съвет Законопроект за предприятията на социалната и солидарна икономика. Народните представители от БСП бяха категорични, че необходимостта от създаване на такъв закон, който да регламентира социалната икономика и нейните субекти, е безспорна. Те добавиха, че социалните предприятия са ключов елемент от европейския социален модел и носят значителен принос на обществото. „Те трябва да се регламентират, създават, подкрепят и насърчават, за да може впоследствие техният потенциал да се ползва за растеж и капацитет за създаване на социална стойност“, категорични бяха народните представители. И двете страни изразиха разочарование, че въпреки огромното закъснение, законът не отразява в достатъчно изискванията на европейското законодателство и в този си вид ще е неприложим и неработещ. Георги Гьоков се ангажира, че ПГ на „БСП за България“ внимателно ще подходи при обсъждане на законопроекта на първо гласуване, а между двете гласувания ще направи сериозни предложения, които да го направят работещ и полезен. „Този законопроект не може да се движи извън цялостната концепция за социалната икономика и не бива да се обсъжда отделно от други обещани от правителството законопроекти – Законопроекта за хората с увреждания и Законопроекта за социалните услуги и дори с окончателния вариант на концепцията на правителството за Трудово лекарската експертиза“, категоричен бе Георги Гьоков.", "date": "2018.09.12", "title": "Георги Гьоков, БСП: Държавата трябва да осигури заетост на хората в неравностойно положение"}
{"url": "http://www.focus-news.net/news/2018/09/12/2566171/the-new-york-times-oon-saobshti-che-tazi-godina-e-bila-nay-losha-po-otnoshenie-na-broya-na-vatreshno-razmestenite-litsa-v-siriya.html", "text": "Разследващата комисия на ООН съобщи, че Сирия тази година е била свидетел на рекордни равнища на вътрешно разместени лица, каквото не е било виждано досега в седемгодишния конфликт, пише   The New York Times. \r\nАгенцията съобщи, че повече от един милион сирийски мъже, жени и деца са разположени до момента от началото на годината „като повечето живеят в ужасни условия“. \r\nСирийските правителствени сили, подкрепени от Русия и Иран завзеха в началото на годината големи територии от антиправителствените сили, включващи южните региони по границата с Йордания и окупираните от Израел Голански възвишения, както и източните предградия на Дамаск. \r\nАгенцията предупреди, че възможна офанзива срещу северозападната провинция Идлиб „може да доведе до катастрофална“ хуманитарна криза. \r\nВ момента правителствените сили се натрупват край Идлиб в подготовка на офанзива срещу последния значителен бастион на опозицията в Сирия.   Виктор Турмаков", "date": "2018.09.12", "title": "The New York Times: ООН съобщи, че тази година е била най-лоша по отношение на броя на вътрешно разместените лица в Сирия"}
{"url": "http://www.focus-news.net/news/2018/09/12/2566170/mosv-organizira-preskonferentsiya-v-sofiya-po-proekta-za-natsionalna-strategiya-za-adaptatsiya-kam-izmenenieto-na-klimata.html", "text": "МОСВ организира пресконференция в София по проекта за Национална стратегия за адаптация към изменението на климата. Това съобщиха от пресцентъра на  Министерството на околната среда и водите . Събитието ще се проведе на 13 септември 2018 г. от 10.30 часа до 11.00 часа в хотел „Балкан“, зала „Роял І“.  \r\nПроектът е „Национална стратегия за адаптация към изменението на климата и План за действие“ по договор BG05SFOP001-2.001-0007/10.04.2018 г. за предоставяне на безвъзмездна финансова помощ по Оперативна програма „Добро управление“. Програмата е съфинансирана от ЕС чрез Европейския социален фонд, а бенефициент по проекта е Министерството на околната среда и водите. \r\nОсновната цел на проекта е да очертае стратегическата рамка и приоритетни направления за адаптация към изменението на климата в периода до 2030 г., като идентифицира и потвърждава необходимостта от предприемането на конкретни действия за адаптация на национално и секторно равнище. \r\nНа пресконференцията ще бъдат представени общата и специфичните цели на проекта и постигнатите до момента резултати.", "date": "2018.09.12", "title": "МОСВ организира пресконференция в София по проекта за Национална стратегия за адаптация към изменението на климата"}
{"url": "http://www.focus-news.net/news/2018/09/12/2566174/shumen-dvizhenieto-se-osashtestvyava-v-edna-lenta-po-pat-iii-7003-v-uchastaka-mezhdu-varbyane-i-izbul-v-posoka-izbul-poradi-patnotransportno-proizshestvie.html", "text": "Движението се осъществява в една лента по път III-7003 Златна нива - Избул в участъка между Върбяне и Избул в посока Избул поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се контролира от пътна полиция.", "date": "2018.09.12", "title": "Шумен: Движението се осъществява в една лента по път III-7003 в участъка между Върбяне и Избул в посока Избул поради пътнотранспортно произшествие"}
{"url": "http://www.focus-news.net/news/2018/09/12/2566173/premierat-boyko-borisov-proizvodstvoto-pravi-bvp-i-taka-stavame-po-nezavisimi-ot-evropeyski-fondove.html", "text": "Производството прави брутен вътрешен продукт (БВП) и така ставаме по-независими от европейски фондове. Това каза премиерът Бойко Борисов по време на откриването на завод в Пловдив на структурата на френската група „Латекоер“ в България, член на Френско-българската търговска и индустриална камара, предаде репортер на  Радио „Фокус“-Пловдив . „Чухте за историята, за възможностите, чухте и благодарности към правителството, защото няколко години ние водихме доста битки по тази тема. Радвам се, че след като България закупи най-модерните, скъпи, добри френски хеликоптери, „Пантер“-и и др., най-сетне в България имаме завод за производство на авточасти, с което доказахме, че е по-добре да сме партньори, както в Европейския съюз, така и в България, да има производство и така най-добре с бизнеса се скрепява приятелство“, заяви премиерът Борисов.  \r\nТой благодари на администрацията за добре свършената работа. „Да благодаря и на администрацията, защото напоследък чувам разни приказки от нашите опозиционни партньори. Виждате - навсякъде откриване, посланици, гости, собственици говорят и благодарят за работата на местната и на държавната администрация. Досега няма кой да се оплаква. Накрая, на тези инвестиции се радвам, а не на тези от 2008 година, които бяха в соларни паркове, бума в строителството, разпродаването на електроразпределителните дружества, американските централи, чрез които капиталът на България излиза. С това производство, тези заводи, се прави БВП и ставаме по-независими от европейски фондове. Освен това, голяма част от инвестициите не се водят преки, защото не идват директно от Франция, те идват чрез търговските дружества, които са регистрирани тук, така че пожелавам успехи, работа и пълно съдействие на нашите нови домакини“, каза още министър-председателят. \r\nНа събитието присъстваха още н. пр. Ерик Льобедел, посланик на Франция в България, и Яник Асуад, генерален изпълнителен директор на „Латекоер“, Стефан Делайе, председател на Френско-българската търговска и индустриална камара. \r\nКомпанията „Латекоер“, която е водеща във Франция, е вложила в изграждането на завода 15 милиона евро. Заводът разположен в индустриалната зона на Пловдив, на площ от 5 декара, и ще произвежда елементи за вратите на самолетите Еърбъс 320 и 330, както и друго оборудване. Очаква се там да бъдат разкрити 200 работни места. \r\nМария РУСЕВА", "date": "2018.09.12", "title": "Премиерът Бойко Борисов: Производството прави БВП и така ставаме по-независими от европейски фондове"}
{"url": "http://www.focus-news.net/news/2018/09/12/2566150/prof-evelina-slavcheva-ban-saglasihme-za-chastichno-izvezhdane-na-nimh-v-nova-struktura-s-nezhelanie-no-vodeni-ot-ubezhdenieto-che-nasila-hubost-ne-stava.html", "text": "Съгласихме за частично извеждане на НИМХ в нова структура с нежелание, но водени от убеждението, че насила хубост не става. Това каза проф. Евелина Славчева, предсеадтел на Общото събрание на Българската академия на науките (БАН) на пресконференция по повод кризата с НИМХ, предаде репортер на  Агенция „Фокус“. \r\n„Вече шести месец през седмица или две, нашето общество се събужда разтревожено от въпроса ще има ли прогноза за времето“, допълни председателят на Общото събрание на БАН. Тя обърна внимание, че се е стигнало до там за първи път Институт на БАН протестира срещу БАН. \r\n„На 10 септември колегите гласуваха решение в три точки. В първа ние изразяваме своето съгласие за частично извеждане на НИМХ в нова структура, която ще бъде създадена от Министерски съвет. Обяснихме много точно какво разбираме под частично - това е цялата дейност, която обслужва държавата, оперативната дейност и всички учени и служители, които желаят да напуснат академията. Във втора точка заявихме, че в момента, в който е ясно кой ще бъде принципал на новата структура, ние ще формираме работна група“, заяви още проф. Славчева. Тя поясни, че с тази работна група се започва процес на изясняване на технологията на това извеждане. „В третата точка  ще бъдат уточнени условията, при които учените и служителите ще напуснат академията и ще преминат в новата структура“, допълни проф. Славчева. По думите ѝ  работната група ще има за цел да огледа научната инфраструктура и имотите. \r\nСъгласихме се с частичното изваждане на НИМХ с нежелание, но водени от убеждението, че насила хубост не става. От друга страна тяхната дейност за държавата е много важна. Не желаем да бъдем спънка, каза проф. Славчева. По думите ѝ БАН не споделя надеждата на НИМХ, че излизайки от Академията, ще бъдат по-добре финансирани. Тя заяви, че поради постоянните предупреждения, че прогнозата за времето спира се е стигнало до необходимостта държавата да се намеси в казуса. „Министър Вълчев се опита да бъде посредник. Наложи са да се намеси и министър-председателят. Правителството изрази опасения, че взимането на решение от тяхна страна ще бъде изтълкувано като намеса в автономията на БАН, имайки горчивият пример от 2010 г. Затова ни призова да потърсим решение вътре в БАН. Като израз на причините, които според нас са грешни за НИМХ, ние направихме отстъпки“, каза проф. Славчева и уточни, че те обаче не са приети от Института.  \r\nДеница КИТАНОВА", "date": "2018.09.12", "title": "Проф. Евелина Славчева, БАН: Съгласихме за частично извеждане на НИМХ в нова структура с нежелание, но водени от убеждението, че насила хубост не става"}
{"url": "http://www.focus-news.net/news/2018/09/12/2566172/varna-60-godishen-velosipedist-e-zaginal-sled-kato-e-blasnat-ot-lek-avtomobil-na-avtomagistrala-cherno-more-na-vhoda-na-grada.html", "text": "60-годишен велосипедист е загинал, след като е блъснат от лек автомобил на автомагистрала „Черно море“ на входа на града. Това съобщиха от  ОДМВР - Варна . Инцидентът е станал на 11 септември т.г. около 18.05 часа на автомагистрала „Черно море“, малко преди табелата за град Варна. Водачът на лек автомобил „Рено“ с инициали Д.Д. (на 31 г.) от Варна, по време на движението си, блъска велосипедист, който се движи в аварийна лента. Вследствие на инцидента 60-годишният мъж е настанен за лечение в болнично заведение с тежки травми. По-късно същият е починал. Изясняват се причини и обстоятелства около инцидента. По случая е образувано досъдебно производство.", "date": "2018.09.12", "title": "Варна: 60-годишен велосипедист е загинал, след като е блъснат от лек автомобил на автомагистрала „Черно море“ на входа на града"}
{"url": "http://www.focus-news.net/news/2018/09/12/2566176/stara-zagora-mestnite-danatsi-i-taksi-mogat-da-se-plashtat-ot-razstoyanie-samo-s-egn-ili-bulstat.html", "text": "Местните данъци и такси в Стара Загора могат да се плащат много лесно и бързо, само чрез ЕГН на физическите лица или БУЛСТАТ на фирмите, в касите на Изипей и през интернет системата Ипей. Това съобщиха от пресцентъра на  Община Стара Загора . \r\nПо идея на кмета Живко Тодоров Община Стара Загора разшири услугите си, като предложи още точки и канали за плащане на данъци от разстояние  по най-евтиния, лек и достъпен за хората начин. Онлайн плащанията са част от бързото, модерно и лесно обслужване, не само в страната, но и на сънародниците ни по целия свят. Идеята на кметския екип е да продължава тенденцията към облекчаване на гражданите и приближаване на услугите на администрацията до тях. \r\nИнтернет плащането става след еднократна регистрация в сайта Ипей, който има версия и на английски език, така че може да се ползва без проблем и от чужденци. \r\nНе се налага попълването на документи или предварителна информация за дължимите суми. Тя излиза веднага след попълване на ЕГН или БУЛСТАТ и е винаги актуална, защото се работи в реално време. Заплащането може да се извърши веднага и се отразява едновременно в общината, което изключва дублиране на плащането. Електронните плащания подпомагат и шофьорите. Всеки един автомобил с регистрация в община Стара Загора може да мине на годишен технически преглед веднага, след като данъците му бъдат заплатени автоматично някъде в страната или чужбина. \r\nИзипей към момента има 2 363 каси в цяла България. Те са с гъвкаво работно време и удобно за хората. Много от тях работят и в почивни, и празнични дни. Онлайн плащането спазва и Закона в последователността на издължаване на данъка – от най-старо към най-ново задължение. \r\nНовата услуга чрез автоматично разплащане на данъците улеснява неимоверно хората. Тя е в полза най-вече на живеещите в други населени места или в чужбина, пести време, нерви и пари. Повишава и събираемостта от местните приходи. Онлайн плащането към момента е възможно най-евтиният и лек начин за плащане на данъци към българските общини. \r\nЗа Община Стара Загора услугата е предоставена безвъзмездно.", "date": "2018.09.12", "title": "Стара Загора: Местните данъци и такси могат да се плащат от разстояние само с ЕГН или Булстат"}
{"url": "http://www.focus-news.net/news/2018/09/12/2566177/pazardzhik-svetofarat-na-krastovishteto-na-ul-plovdivska-s-ul-mariya-shutich-ne-raboti.html", "text": "Светофарът на кръстовището на ул. „Пловдивска“ с ул. „Мария Шутич“ в Пазарджик не работи, предаде репортер на  Радио „Фокус“ – Пазарджик . Трафикът там е натоварен и се налага дълго изчакване на автомобилите, идващи от ул. „Мария Шутич“ или излизащите от големия супермаркет в района. \r\nАлбена ЖИЛЕКОВА", "date": "2018.09.12", "title": "Пазарджик: Светофарът на кръстовището на ул. „Пловдивска“ с ул. „Мария Шутич“ не работи"}
{"url": "http://www.focus-news.net/news/2018/09/12/2566181/burgas-zala-boycho-branzov-shte-bade-domakin-na-balkanski-shampionat-po-tenis-na-masa-za-hora-s-uvrezhdaniya-na-14-i-15-septemvri.html", "text": "Зала „Бойчо Брънзов“ в Бургас ще бъде домакин на Балканиадата по тенис на маса за хора с увреждания, съобщиха от пресцентъра на  Община Бургас . Състезанието ще се проведе на 14 и 15 септември (петък и събота), с начален час в двата дни 10.00. \r\nОрганизатор на Балканските игри е Българската параолимпийска асоциация, местният клуб „Джавелин“, с подкрепата на Община Бургас. Очакват се около 50 тенисисти от Черна Гора, Македония и България. Надпреварата е за мъже, но за отличията наравно с тях ще спорят и три жени- Валя Марчева и Антония Чикова от Бургас, Зина Катева от Ямбол. Състезателите са разпределени в 5 групи, в зависимост от степента и характера на увреждането. За всички участници са осигурени фланелки с логото на Българската параолимпийска асоциация и Община Бургас. Най-добрите в отделните групи ще бъдат наградени с купи и медали. \r\nОфициалното закриване на Балканските игри по тенис на маса за хора с увреждания е предвидено да се състои около 16.00 часа в събота.", "date": "2018.09.12", "title": "Бургас: Зала „Бойчо Брънзов“ ще бъде домакин на Балкански шампионат по тенис на маса за хора с увреждания на 14 и 15 септември"}
{"url": "http://www.focus-news.net/news/2018/09/12/2566178/smolyan-patriarh-neofit-shte-poseti-shiroka-laka-za-chestvaneto-na-140-godini-ot-rozhdenieto-na-balgarskiya-ekzarh-stefan.html", "text": "Негово Светейшество Българският патриарх и Софийски митрополит Неофит ще посети Широка лъка на 23 септември т.г., където тържествено ще бъде отбелязана 140 годишнината от рождението на Българския екзарх Стефан. Това каза кметът на селото Васил Седянков, съобщиха от пресцентъра на  Община Смолян . Патриархът ще бъде придружен от  Светия Синод на БПЦ - БП. Честването се организира от Пловдивската митрополия.  \r\nГодишнината, на която ще присъстват Негово Светейшество и митрополитите от Св. Синод ще се чества в храм „Успение Богородично” в селото.  \r\nПатриарх Неофит ще бъде посрещнат в храма на 23 септември в 9.20 часа, а от 9.30 часа. Негово Високопреосвещенство Пловдивският митрополит Николай ще отслужи заупокойната св. Литургия. \r\nВ 11.00 часа Патриарх Неофит ще отслужи заупокойна молитва пред бюст-паметника на Екзарх Стефан  в центъра на с. Широка Лъка.  \r\nС постановление на Министерския съвет от 7 август т.г. правителството отпусна на община Смолян сумата от 760 846 лв. за реставрация и адаптация на старото училище „Св. Пантелеймон“ в двора на църквата. \r\nВидният български Екзарх Стефан е роден  на 7 септември 1878 г. в с. Широка лъка в семейството на поп Георги Шоков. През 1893 г. завършил Богословското училище в Самоков, след което и Духовната академия в Киев, с научна степен кандидат на богословието (1904). \r\nУчителствал в Пловдивската мъжка гимназия, а по-късно в Българска духовна семинария в Цариград. През 1910 г. приел монашески чин. Участвал в Карнегиевата комисия и в комисията по сключване на мира с Турция през 1913 година. От 1915 до 1919 г. специализирал богословие в Женева и Фрибург и защитил докторат по философия и литература във Фрибургския университет, като същевременно изпълнявал и някои дипломатически мисии на българските правителства. \r\nПрез 1921 е ръкоположен за епископ Маркианополски, а на следващата година е избран за софийски митрополит. Една от големите му заслуги като висш духовник е спечеленото съгласие от Цариградската патриаршия за вдигане на схизмата, наложена от нея на Българската екзархия още през 1872 година. Активно участвал и в спасяването на българските евреи от преследванията на нацизма през 1943 година, за което по-късно е провъзгласен за Праведник на света от израелския мемориален институт \"Яд Вашем\". \r\nНа 21 януари 1945 г. е избран за български екзарх с 84 от общо 90 гласа. Като екзарх през тези преломни години твърдо защищавал авторитета на Църквата. През септември 1948 година с правителствено решение е свален от длъжност поради отрицателното му отношение към отечествено-фронтовската власт и тъй като се противопостявял на намесата на партийните и държавните органи в работата на Светия синод. Екзарх Стефан е интерниран в с. Баня, Пловдивско, където под принудителен домашен арест живял до смъртта си на 14 май 1957 година. Погребан е в съборната църква \"Успение Богородично\" в Бачковския манастир, където по-късно положили и патриарх Кирил. \r\nЕкзарх Стефан е автор на множество слова и богословски трудове, издадени в 26 книги и над 1000 сборни издания на чужди езици, между които \"На път за Дамаск\" (1932), \"Българската Църква\" (1932), \"Същината па пастирското служение\" (1935), \"Религия и наука\" (1937) и други.", "date": "2018.09.12", "title": "Смолян: Патриарх Неофит ще посети Широка лъка за честването на 140 години от рождението на Българския Екзарх Стефан"}
{"url": "http://www.focus-news.net/news/2018/09/12/2566179/a1-on-makedoniya-avstriya-prizova-balkanskite-darzhavi-da-opredelyat-granitsite-si-predi-da-se-prisaedinyat-kam-evropeyskiya-sayuz.html", "text": "Ръководителят на отдела по разширяването на ЕС към австрийското МВнР Клаус Волфер заяви, че страната му е притеснена от граничния спор между Хърватия и Словения, заради което смята, че страните от Западните Балкани трябва да решат граничните си проблеми преди влизането си в Съюза, предава скопската електронна медия   „A1 ON“. \r\nГоворейки на конференция, посветена на австрийското председателство на ЕС в Сараево Волфер подчерта, че именно заради този граничен спор в Съюза съществуват резерви за членството на Западните Балкани \r\n„Председателството на Австрия с ЕС представлява възможност за нейните представители да поръчат на политиците от балканския регион, че сред най-важните цели е и решаването на граничните въпроси и трябва да бъдат решени преди приемането в ЕС“, добави Волфер. \r\nСпоред него европейската интеграция на балканските страни ще зависи от „три възела“ - отношенията между Македония и Гърция, преговорите между Сърбия и Косово и начина, по който ЕС ще отговори на предизвикателствата, които идват от САЩ, Китай и Индия. \r\n„Първият (възел) ще бъде лесно решен, защото компромисът е почти тук, затова Македония би трябвало да бъде интегрирана не само в НАТО, но и в процеса на присъединяване към ЕС“, убеден е служителят. \r\nЩо се отнася до отношенията между Белград и Прищина, Волфер оцени, че нещата тук са по-сложни, но добави, че все пак е важно, че диалогът е в ход.  Виктор Турмаков", "date": "2018.09.12", "title": "„A1 ON“ (Македония): Австрия призова балканските държави да определят границите си преди да се присъединят към Европейския съюз"}
{"url": "http://www.focus-news.net/news/2018/09/12/2566180/ministar-krasimir-valchev-nad-2800-uchenitsi-tazi-godina-shte-se-obuchavat-v-dualna-forma-minalata-godina-sa-bili-1800.html", "text": "Тази година над 2800 ученици ще бъдат в дуална форма на обучение. Миналата година са били 1800. Това каза на заседание на парламентарната образователна комисия министърът на образованието и науката Красимир Вълчев, предаде репортер на  Агенция „Фокус“ . „Броят на паралелките дуално обучение тази година ще бъде над 110“, заяви той. „Всяка година имаме увеличение на учениците, приети дуално обучение“, посочи министър Вълчев и допълни, че над 200 са работодателите, включени в дуалната форма на обучение. „Професионалното образование загуби част от репутацията си. Дуалното обучение е възможност да върнем част от тази репутация“, обяви Красимир Вълчев. „Дуалната форма вече е регламентирана. Трябва да изчистим малкото пречки, които има, и да създадем предпоставки за разширяването ѝ“, каза още образователният министър. \r\nБиляна ИВАНОВА", "date": "2018.09.12", "title": "Министър Красимир Вълчев: Над 2800 ученици тази година ще се обучават в дуална форма, миналата година са били 1800"}
{"url": "http://www.focus-news.net/news/2018/09/12/2566162/prof-boyko-georgiev-ban-prez-2017-g-nimh-se-spravi-s-1-mln-lv-po-malak-byudzhet-vaprosat-e-kakvo-se-sluchi-prez-2018-g-che-sredstvata-se-svarshiha-prez-may.html", "text": "НИМХ се справи с 1 млн. лв. по-малък бюджет, въпросът е какво се случи през 2018 г., че средствата се свършиха през май. Това каза проф. Бойко Георгиев от БАН по време на пресконференция във връзка с кризата с НИМХ, предаде репортер на  Агенция „Фокус“.   „Тази година всички институти получиха увеличение в бюджета. Такова получи и НИМХ“, каза той и уточни, че Институтът през 2018 г. е имал  1 млн. и 34 хил. по-висок бюджет в сравнение с миналата година.  „Във всички институти беше дадено увеличение на заплатите още от 1 януари\", коментира той и уточни, че това не е станало в НИМХ. \"Вината е била прехвърлена към БАН, че не дава достатъчно средства. Вероятно и аз ако работех в този институт щях да протестирам. По касовия отчет на НИМХ за първите 5 месеца има икономия в сметката на института“, каза проф. Георгиев. По думите му отпуснатите средства не са използвани за увеличаване на възнагражденията на работещите в Института. „Бих искал да подчертая, че принципът е каквото е за всички институти от БАН, това е и за НИМХ. Не е направено нищо, което по някакъв начин да обижда труда на колегите. Създаде се доста странна ситуация, защото още със самото разпределяне на бюджета започна оповестяване на различни размери на дефицити в НИМХ. Проф. Брънзов каза отначало, че около 500 хил. не стигат, след това сумата стана 1 млн. и 300 хил.  лв.“, коментира проф. Георгиев.  \r\nДеница КИТАНОВА", "date": "2018.09.12", "title": "Проф. Бойко Георгиев, БАН: През 2017 г. НИМХ се справи с 1 млн. лв. по-малък бюджет, въпросът е какво се случи през 2018 г., че средствата се свършиха през май"}
{"url": "http://www.focus-news.net/news/2018/09/12/2566164/kontraadmiral-georgi-motev-mezhdu-7-i-8-kub-metra-technost-veche-e-iztochena-ot-potanaliya-kray-sozopol-korab.html", "text": "Между 7 и 8 куб. метра течност вече е източена от потъналия край Созопол кораб. Това каза за  Радио „Фокус“ – Бургас  контраадмирал Георги Мотев, заместник-командващ на Съвместното командване на силите. По думите източването е започнало вчера, но течността не може да се определи като „чисто“ гориво, а като смес от мазут и вода. \r\n„Горивото, колко е точно, може да се каже, когато се напълни танка на нефтосъбирача и когато се сепарира. Чак тогава може да се отчете колко е точно горивото“, каза още контраадмирал Мотев. Той добави, че това ще стане в края на операцията. \r\n„Вече няма разливи на течност в морето. Технологията е такава, че не позволява да изтича гориво при изпомпването“, допълни контраадмирал Георги Мотев. Той посочи, че днес двата кораба, ангажирани с източването, ще излязат в морето, но екипите ще преценят на място дали е безопасно, първо - за водолазите, и второ - за корабите. \r\n„Не се месим в решенията им, тъй като човешкият живот е най-важен“, отбеляза контраадмирал Мотев. \r\nМария ГЕОРГИЕВА", "date": "2018.09.12", "title": "Контраадмирал Георги Мотев: Между 7 и 8 куб. метра течност вече е източена от потъналия край Созопол кораб"}
{"url": "http://www.focus-news.net/news/2018/09/12/2566187/st-komisar-nikolay-dimov-odmvr-smolyan-tseliyat-nalichen-sastav-shte-bade-v-rayonite-na-uchebnite-zavedeniya-v-parviya-ucheben-den.html", "text": "Създадена е цялостната организация за първия учебeн ден, на 17 септември целият наличен състав на ОДМВР – Смолян ще бъде в районите на учебните заведения, подходите към тях, а така също и на участъците с повишена концентрация на пешеходци. Гарантирането на сигурността на децата е първостепенна задача за служителите на Областна дирекция на МВР – Смолян. Това каза за  Радио „Фокус“ – Смолян  ст. комисар Николай Димов – директор на ОДМВР – Смолян. Той поясни, че по места са проведени срещи с директорите на учебните и детски заведения, създадена е организация за обмен на информация между нях при необходимост. „Набелязани са съвместни действия за обезпечаване на сигурността в районите. На директорите са предоставени актуални телефони за бърза връзка с полицейските е младши полицейските инспектори, в чиито райони попадат учебните заведения. На всички училища и детски градини са извършени проверки за охранителното състояние като са дадени указания, където има пропуски за тяхното отстраняване. Извършен е обход на уличната мрежа и подходите към училищата и детските заведения. Със съдействието на общините е извършено освежаване на пешеходните пътеки. Поставени са парапети, които да възпрепятстват внезапното излизане на децата на пътното платно“, поясни ст. комисар Димов. \r\nТой отбеляза, че в момента  е в ход традиционната акция на полицията „Децата тръгват на училище“, която ще продължи до 31 октомври. Създадена е организация за контрол над питейните заведения във връзка със спазването на изискванията на Закона за закрила на детето и спазване забраната деца да ги посещават в късните часове и да им бъде извършена продажба на алкохол и тютюневи изделия. Ще бъдат извършвани проверки в търговските обекти близо до училищата и ще бъдат съставени предупредителни протоколи за недопускане на продажбата на алкохол и тютюневи изделия на деца. В районите на училищата и детските градини е извършена организация на единната разстановка на силите и средствата, включени са в маршрутите на нарядите с цел недопускане в района на инциденти, извършване на престъпления и в никакъв случай наркоразпространение, подчерта ст. комисар Димов. \r\nНели ГЕРГЬОВСКА", "date": "2018.09.12", "title": "Ст. комисар Николай Димов, ОДМВР – Смолян: Целият наличен състав ще бъде в районите на учебните заведения в първия учебен ден"}
{"url": "http://www.focus-news.net/news/2018/09/12/2566186/ministar-tsetska-tsacheva-odobri-spisak-na-dopusnatite-do-konkursa-za-notariusi-kandidati-i-spisak-na-kandidatite-s-neredovni-dokumenti.html", "text": "Министърът на правосъдието Цецка Цачева одобри днес със заповед списък на допуснатите до конкурса за нотариуси кандидати. Към днешна дата те са 426. Това съобщиха от пресцентъра на  Министерството на правосъдието  С друга заповед Цачева одобри и списък на кандидатите с нередовни документи. 310 са кандидатите с нередовни документи, които могат да отстранят нередовностите в 7-дневен срок от обявяване на списъка. След този срок кандидатите с нередовни документи губят право за участие в конкурса.  \r\nСписъците към заповедите са публикувани на сайта на Министерството на правосъдието в рубриката „Кариери“.", "date": "2018.09.12", "title": "Министър Цецка Цачева одобри списък на допуснатите до конкурса за нотариуси кандидати и списък на кандидатите с нередовни документи"}
{"url": "http://www.focus-news.net/news/2018/09/12/2566185/ombudsmanat-maya-manolova-organizira-priemni-v-sedemte-silistrenski-obshtini-na-17-septemvri.html", "text": "На 17 септември 2018 г., понеделник, омбудсманът Мая Манолова и експерти от институцията ще приемат граждани на място във всички общини на Област Силистра – Алфатар, Главиница, Дулово, Кайнарджа, Силистра, Ситово и Тутракан. Това съобщиха от пресцентъра на  омбудсмана . В 9.00 часа Мая Манолова ще участва в тържествената церемония по откриване на новата учебна 2018/2019 година в най-старото училище в гр. Силистра - ОУ „Отец Паисий“, където се обучава 11-годишната Ния Атанасова, едно от момичетата, посланик на омбудсмана сред децата. Общественият защитник ще приема в Областна администрация Силистра, а в останалите общини от областта гражданите ще бъдат консултирани от експертите на Манолова.", "date": "2018.09.12", "title": "Омбудсманът Мая Манолова организира приемни в седемте силистренски общини на 17 септември"}
{"url": "http://www.focus-news.net/news/2018/09/12/2566182/mvnr-nyama-danni-za-postradali-balgari-pri-zemetresenieto-v-antaliya.html", "text": "По информация на българското посолство в Анкара няма данни за пострадали български граждани при земетресението, регистрирано в окръг Анталия, Турция, по-рано днес. Това съобщиха от пресцентъра на  Министерството на външните работи . Дипломатическото ни представителство следи ситуацията и е готово да окаже съдействие на наши сънародници при необходимост. \r\nПри нужда българските граждани могат да се свържат с посолството на Република България в Анкара на тел.: +90 312 46 720 71 и +90 312 427 51 42.", "date": "2018.09.12", "title": "МВнР: Няма данни за пострадали българи при земетресението в Анталия"}
{"url": "http://www.focus-news.net/news/2018/09/12/2566184/deutsche-welle-viktor-orban-obvini-es-v-zloupotreba-s-vlast.html", "text": "Унгарският министър-председател Виктор Орбан заяви на европейските депутати, че мерките на Брюксел срещу Будапеща „нарушават Договора на ЕС“. Той е подложен на натиск да промени действията си, които „са подкопали основните ценности на ЕС“, предава   Deutsche Welle. \r\nОрбан заяви на Европейския парламент, че евентуалните дисциплинарни мерки срещу неговата страна са „морално решение, което спада към злоупотребата с правомощия“. \r\nПо-рано Европейският парламент гласува началото на процедура, която може да лиши Унгария от правото на глас при вземането на решенията на съюза. \r\n„Стоя тук пред вас и защитавам своята държава, защото за Унгарците свободата, демокрацията, независимостта и Европа са въпрос на чест. А това, което правите е плесница по лицето на Съюза“, заяви Орбан. „Ние сме защитавали Унгария и сме защитавали Европа. Ние имаме различна гледна точка за природата на християнството в Европа и ролята на нациите и културата в нашата страна“, допълни той.  Виктор Турмаков", "date": "2018.09.12", "title": "Deutsche Welle: Виктор Орбан обвини ЕС в „злоупотреба с власт“"}
{"url": "http://www.focus-news.net/news/2018/09/12/2566191/burgas-predstavyat-proizvedeniyata-ot-plenera-svetat-e-more-v-pomorie.html", "text": "Бургас. На 14 септември 2018 г. (петък) от 18.00 ч., във фоайето на Народно читалище „Просвета 1888“ в Поморие ще бъдат изложени произведенията, сътворени по време на тазгодишния пленер „Светът е море“ – Поморие '2018. Това съобщиха от пресцентъра на  Община Поморие . \r\nПосетителите на изложбата ще могат да видят творбите на живописците Ангел Гаджев, Георги Динев, Гили Уолмън, Ивелина Иванова, Павлина Сърбова, Тодор Тодоров, Христо Генев и на скулпторите Атанас Стоянов, Даниел Кънчев, Петьо Цолов и Теодор Даскалов. Картините от пленера ще останат във фонда на Градската художествена галерия „Дечко Стоев“ в Поморие, а скулптурите от дърво ще бъдат разположени в парковата среда в града. \r\nОбщина Поморие и читалище „Просвета 1888” канят всички жители и гости на града да се насладят на красивите творби.", "date": "2018.09.12", "title": "Бургас: Представят произведенията от пленера „Светът е море“ в Поморие"}
{"url": "http://www.focus-news.net/news/2018/09/12/2566189/sgp-poiska-otstranyavane-ot-dlazhnost-na-zam-ministara-na-transporta-angel-popov.html", "text": "Днес, 12.09.2018г., Софийска градска прокуратура (СГП) внесе в Районен съд гр. София (СРС) искане на основание чл. 69 от НПК за отстраняване от длъжност на заместник-министъра на транспорта Ангел Попов. Това съобщиха от пресцентъра на  Прокуратурата . \r\nСпрямо Ангел Попов на 29 март 2018 г. е внесен обвинителен акт за извършена от него измама - престъпление по чл. 209, ал.1 от НК. \r\nВъз основа на внесения от Софийска градска прокуратура обвинителен акт е образувано съдебно производство е Софийски районен съд, насрочено за разпоредително заседание. В хода на досъдебното производство е  установено, че на неустановена дата през месец август 2012 г. в град София с цел да набави за себе си имотна облага в размер на 8000 евро Попов е възбудил у собственик на транспортна фирма заблуждение, че срещу горепосочената сума служители от Министерството на транспорта, информационните технологии и съобщенията, ще му уредят управляваната от него фирма да получи допълнително четири броя ЕКМТ/СЕМТ разрешителни. ЕКМТ/СЕМТ представляват разрешителни за облекчен режим на международен товарен транспорт. Макар деянието, за което е предаден на съд Попов, да е извършено през 2012 г., от новопостъпила информация по делото към момента на Попов е възложен контрола по изпълнение заповедта на министъра за реда по издаването и условията за разпределение на ЕКМТ/СЕМТ разрешения за транспорт.", "date": "2018.09.12", "title": "СГП поиска отстраняване от длъжност на зам.-министъра на транспорта Ангел Попов"}
{"url": "http://www.focus-news.net/news/2018/09/12/2566190/kanal-5-makedoniya-hashim-tachi-zayavi-che-referendumat-za-imeto-e-istoricheski-moment-ot-koyto-makedoniya-tryabva-da-se-vazpolzva.html", "text": "Косовският президент Хашим Тачи се присъедини към посланията на международната общност и даде силна подкрепа за предстоящия референдум за името в Македония. След срещата си с премиера Зоран Заев той призова гражданите да гласуват „За“ на референдума, защото това означава и мир за Косово, предава македонският телевизионен   „Канал 5“. \r\nТачи вярва, че с това свое послание той не се намесва в държавните дела, а че те са просто отправя приятелски съвет към съседна държава. \r\nЗаев заяви, че Македония подкрепя положително решение за Косово в продължаващия диалог между Прищина и Белград, който счита за ключов за стабилността и развитието на региона. \r\nКосовският президент оцени, че ако се постигне споразумение със Сърбия, косовските граждани би трябвало референдум да се произнесат дали са за мирен договор с Белград, който би позволил на Косово да се присъедини към ЕС и НАТО.  Виктор Турмаков", "date": "2018.09.12", "title": "„Канал 5“ (Македония): Хашим Тачи заяви, че референдумът за името е исторически момент, от който Македония трябва да се възползва"}
{"url": "http://www.focus-news.net/news/2018/09/12/2566175/prof-boyko-georgiev-ban-prof-branzov-ima-i-sobstven-biznes-koyto-v-golyama-stepen-e-svarzan-s-deynostta-na-nimh.html", "text": "Проф. Брънзов има и собствен бизнес, който в голяма степен е свързан с дейността на НИМХ. Това каза проф. Бойко Георгиев от БАН по време на пресконференция във връзка с кризата с НИМХ, предаде репортер на  Агенция „Фокус“ . Във връзка с одитната проверка на БАН за НИМХ, той обясни, че тази проверка е била изпратена в края на месец юли, началото на август и всъщност е била върната от директора на НИМХ и е бил отказан достъп. „Започваме да оставаме с впечатлението, че нещо счетоводно се крие. Не е много нормално одитният екип на вътрешния одит на организацията да не получава достъп до материалите. Поради тази причина всичкото това създава много голямо подозрение, че в управлението на субсидията на НИМХ не се случват нормални неща. Проф. Брънзов се похвали пред средствата за масова информация, че министър-председателят Борисов и министърът на образованието и науката Вълчев са спрели финансовата проверка на БАН“, каза той и обясни, че не му се струва много възможно. „Допълнително съмнения, че нещата не са съвсем наред излизат и от това, че директорът на Института проф. Брънзов освен като виден учен и ръководител на един научен институт, има и собствен бизнес, който в голяма степен е свързан с дейността на НИМХ. Съгласно Търговския регистър, той е свързан с три фирми. Едната е едноличен търговец „Христомир Брънзов“. Тази фирма е заличена на 8 септември. Прехвърлена е на търговско предприятие.  Едноличен собственик на капитала на втората фирма е проф. Брънзов“, каза той. По думите му третата фирма има предмет на дейност включване и производство на метеорологично оборудване и други дейности. Този консорциум има една хубава интернет страница, на която са посочени основните му клиенти и става ясно, че НИМХ е основен клиент на фирмата, в която участва директорът на Института“, заяви още проф. Георгиев. По думите му това е била целта на назначената проверка, а именно да провери дали бизнесмена проф. Христомир Брънзов е търгувал с директора на НИМХ проф. Христомир Брънзов. Според него въпросът е дали наистина протестът на метеоролозите е за подобряване на условията на работа. \"Мандатът на проф. Брънзов, ако не беше прекратен предсрочно, щеше да изтече през октомври. Имаше обявен конкурс за нов директор на Института. В БАН имаме ограниченията за развитие на частни фирми и участие в такива. Може би в новите условия, извън БАН, ще има по-добри перспективи за работа в областта на науката и управлението й и частния бизнес\", допълни още проф. Георгиев.  \r\nДеница КИТАНОВА", "date": "2018.09.12", "title": "Проф. Бойко Георгиев, БАН: Проф. Брънзов има и собствен бизнес, който в голяма степен е свързан с дейността на НИМХ"}
{"url": "http://www.focus-news.net/news/2018/09/12/2566194/api-dvizhenieto-se-osashtestvyava-samo-v-skorostnata-lenta-pri-km-32-v-posoka-sofiya-na-am-struma-v-rayona-na-staro-selo-poradi-ptp.html", "text": "Временно движението се осъществява само в скоростната лента при км 32 в посока София на АМ „Струма“, в района на Старо село, поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.09.12", "title": "АПИ: Движението се осъществява само в скоростната лента при км 32 в посока София на АМ „Струма“, в района на Старо село, поради ПТП"}
{"url": "http://www.focus-news.net/news/2018/09/12/2566196/burgas-dvizhenieto-po-pat-i-9-v-uchastaka-pomorie-aheloy-v-posoka-aheloy-se-osashtestvyava-v-edna-lenta-poradi-ptp.html", "text": "Движението по път I-9 в участъка Поморие - Ахелой в посока Ахелой се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.09.12", "title": "Бургас: Движението по път I-9 в участъка Поморие - Ахелой в посока Ахелой се осъществява в една лента поради ПТП"}
{"url": "http://www.focus-news.net/news/2018/09/12/2566197/ministar-krasimir-valchev-svobodnite-mesta-v-darzhavnite-visshi-uchilishta-sa-v-spetsialnostite-matematika-fizicheski-i-himicheski-nauki-kakto-i-inzhenernite.html", "text": "Свободните места в държавните висши училища са в математика, физически и химически науки, инженерни специалности. Ще имаме недостиг по почти всички инженерни специалности в бъдеще. Това каза на заседание на парламентарната образователна комисия министърът на образованието и науката Красимир Вълчев, предаде репортер на  Агенция „Фокус“ . „Спрямо 2015 година приемът в държавните висши училища е намален с 13 хил. бройки. Приемът след завършване на гимназиално образование е бил 48 хил., сега е 38 хил.“, обясни той. „Ако този прием беше в съответствие с търсенето на студентите, нямаше да има толкова голям брой свободни места“, коментира Красимир Вълчев. „Доста водим полемиката колко трябва да намалим приема. Факт е, че нямаме много професионални направления. От 52 ще изброим 6-8, в които трябва да намаляваме приема“, обясни той. „Всеки язовир трябва да има по един воден инженер, а ситуацията със водните инженери е критична. Всички чуждестранни инвеститори искат инженери. Недостиг ще има и в аграрните науки“, посочи образователният министър. „В информационните технологии имаме ръст, но въпреки това ще имаме болезнен недостиг на кадри предвид всички дигитални трансформации, които очакваме да се случат във всички общества“, заяви Красимир Вълчев. Той каза още, че не липсва търсене за специалността медицина, но проблемът е със задържането на кадрите. \r\nБиляна ИВАНОВА", "date": "2018.09.12", "title": "Министър Красимир Вълчев: Свободните места в държавните висши училища са в специалностите математика, физически и химически науки, както и инженерните"}
{"url": "http://www.focus-news.net/news/2018/09/12/2566192/spetsializiranata-prokuratura-predyavi-obvineniya-na-chetvarti-po-deloto-sreshtu-minyu-staykov-izzeti-sa-130-000-lv-v-broy-na-sis-indasris.html", "text": "Специализираната прокуратура предяви обвиненията на четвърти привлечен под наказателна отговорност за участие в организирана престъпна група за производство и продажба на акцизни стоки без бандерол, данъчни престъпления и пране на пари. Това съобщиха от пресцентъра на  Специализираната прокуратура . По същото дело Специализираният наказателен съд постанови „Задържане под стража“ на бизнесмена Миню Стайков и още две лица. \r\nЧетвъртият обвиняем е свързан с производството на цигари в нелегалната фабрика в Карнобат и продажбата им на черния пазар. По време на операцията по неутрализиране на групата той не бе открит и бе обявен за общодържавно издирване. На 11 септември 2018 г. е задържан до 72 часа с постановление на наблюдаващия прокурор. Предстои в Специализирания наказателен съд да бъде внесено искане за налагане на най-строгата мярка за неотклонение и за него. \r\nВ рамките на продължаващото разследване по досъдебното производство на 11 септември 2018 г. бяха извършени нови претърсвания и изземвания в Карнобат. \r\nНамерени и иззети са близо130 000 лева в брой, за които има доказателства, че са съхранявани от компанията „СИС индъсрис“, свързана с бизнесмена Миню Стайков. \r\nУстановява се произходът на парите и дали са придобити чрез престъпна дейност, в т.ч. тази, за която е образувано досъдебното производство.", "date": "2018.09.12", "title": "Специализираната прокуратура предяви обвинения на четвърти по делото срещу Миню Стайков, иззети са 130 000 лв. в брой на „СИС индъсрис“"}
{"url": "http://www.focus-news.net/news/2018/09/12/2566183/prof-lachezar-avramov-ban-nikoy-ne-govori-kade-tryabva-da-otide-nimh-no-e-dobra-ideyata-da-mine-kam-svetiya-sinod-zashtoto-vremeto-e-bozha-rabota.html", "text": "Никой не говори къде трябва да отиде НИМХ, но е добра идеята да минe към Светия синод, защото времето е Божа работа. Това каза проф. Лъчезар Аврамов от БАН по време на пресконференция във връзка с кризата с НИМХ, предаде репортер на  Агенция „Фокус“.   „Колегите изнудват от една страна собствените си колеги, от друга политиците. Единствената позиция, която може да имаме е да почакаме някой да предложи решение на въпроса и да помогнем на това безумие да се осъществи“, каза той по отношение на изваждането на НИМХ от БАН. „Обмислям като идея дали не биха могли да отидат към Светия синод. Все пак времето е божа работа“, допълни още проф. Аврамов. \"В момента е отстранен директорът. Всяка система си има структура, има си заместник-директори, други длъжностни лица, които дори да са подали оставка, са задължени да си изпълняват основните трудови задължения“, обясни проф. Аврамов. По думите му ръководството на НИМХ не е подало оставка, а заплашва, че ще саботира дейността на държавата. „Тези хора подлежат на административна отговорност, а ако настъпят последици, подлежат и на наказателна отговорност. Обръщам се към тези колеги, да не се правят на изнудвачи, а да си изпълняват задълженията“, заяви още проф. Аврамов. Според него трябва да изчакат два–три дни, докато бъде назначен временно изпълняващ директор, който да сложи в ред всичко до протичане на нормалния избор, ако бъде решено Институтът да остане или ако бъде изведен към неизвестния бенефициент. Той обърна внимание, че никой не говори къде трябва да отиде НИМХ.   \r\nДеница КИТАНОВА", "date": "2018.09.12", "title": "Проф. Лъчезар Аврамов, БАН: Никой не говори къде трябва да отиде НИМХ, но е добра идеята да минe към Светия синод, защото времето е Божа работа"}
{"url": "http://www.focus-news.net/news/2018/09/12/2566193/kyustendil-izlozhba-s-detski-risunki-v-ochite-si-vidyah-bedata-beshe-otkrita-na-ploshtad-velbazhd.html", "text": "Изложба с детски рисунки „В очите си видях бедата” беше открита на площад „Велбъжд” в Кюстендил, предаде репортер на  Радио „Фокус” – Кюстендил . Изложбата е част от проявите, посветени на Седмицата на пожарната безопасност. Тя е кръг от Националния конкурс. В нея са участвали деца и ученици от общините на територията на област Кюстендил. конкурсът е част от националния календар за извънучилищните дейности на Министерство на образованието и науката.  \r\nЦелта е стимулиране на учебния процес и стимулиране на знания и умения за действия при пожари, бедствия и извънредни ситуации. За първи път конкурсът е проведен през 2002 година, по инициатива на тогавашната държавна агенция за гражданска защита. През 2006 година конкурсът прераства в международен. Тази година по темата са рисували деца и младежи от общини от област Кюстендил. Част от допуснатите до областния кръг рисунки, след оценка на комисия, са класирани за участие в националния кръг. Той ще се проведе в края на месец октомври 2018 година в София. В рисунките децата са изразили своите знания за оцеляване при различните видове бедствия. \r\nВенцеслав ИЛЧЕВ", "date": "2018.09.12", "title": "Кюстендил: Изложба с детски рисунки „В очите си видях бедата” беше открита на площад „Велбъжд”"}
{"url": "http://www.focus-news.net/news/2018/09/12/2566200/premierat-boyko-borisov-rekordno-niska-za-vsichki-vremena-bezrabotitsa-55-ima-v-plovdiv-zaradi-desetkite-zavodi-koito-se-postroiha.html", "text": "Рекордно ниска за всички времена безработица - 5.5%, има в Пловдив заради десетките заводи, които се построиха. Това каза пред журналисти в Пловдив премиерът Бойко Борисов след официалното откриване на завода на френската група „Латекоер“ в индустриална зона „Марица“, предаде репортер на  Радио „Фокус“-Пловдив . „Проблемът е с работната сила, която набираме за тези нови заводи, защото този завод е в съвсем нова сфера - авиоиндустрията, и искат още работници. Така че, върху това трябва да мислим, и ние го мислим“, добави още той и посочи, че правителството работи не само за повишаване на квалификацията на работната ръка, но и за създаване на нови училища с пряка свързаност между производството и образованието.  \r\nСпоред премиера Борисов чрез изказванията на опозицията, че няма прозрачност в администрацията, само ще се навреди на България. „Разбирам, че искат да се изказват, но преди това нека да видят какво е направено. Когато говорят за непрозрачна администрация, да дойдат и да разпитат чужденците. Така, злословейки срещу България, те не разбират, че това ще се върне като бумеранг върху тях. Благодарение френската и нашата конструктивна позиция имаме този завод, където 170 българи ще работят. Така че, да бъдем малко по-правдиви в оценките си“, каза още министър-председателят. \r\nМария РУСЕВА", "date": "2018.09.12", "title": "Премиерът Бойко Борисов: Рекордно ниска за всички времена безработица - 5.5%, има в Пловдив заради десетките заводи, които се построиха"}
{"url": "http://www.focus-news.net/news/2018/09/12/2566199/ministar-krasimir-valchev-obsazhdaneto-za-vavezhdane-na-ednosmenen-rezhim-shte-priklyuchi-v-kraya-na-oktomvri-nay-dalgiyat-srok-shte-bade-v-sofiya-10-godini.html", "text": "Вече започнахме обсъждане за въвеждането на едносменен режим, което ще приключи до края на октомври. Най-дългият срок ще бъде в София - 10 години и във Варна - 9 години. Това каза на заседание на парламентарната образователна комисия министърът на образованието и науката Красимир Вълчев, предаде репортер на  Агенция „Фокус“ . „С общините започнахме действия по изпълнението на целта ни за въвеждане на едносменен режим“, посочи той и допълни, че 75 са общините, в които има сгради с 1-2 училища в тях. „Не може срокът за Симитли и София да бъде един и същ“, коментира Красимир Вълчев. Той уточни, че за всяко училище трябва да има мярка как да премине към едносменен режим. „Осъзнаваме, че ще бъде трудно и скъпо. В най-големите градове ще има и повече трудности“, каза още образователният министър. \r\nБиляна ИВАНОВА", "date": "2018.09.12", "title": "Министър Красимир Вълчев: Обсъждането за въвеждане на едносменен режим ще приключи в края на октомври, най-дългият срок ще бъде в София - 10 години"}
{"url": "http://www.focus-news.net/news/2018/09/12/2566198/reuters-ungariya-zayavi-che-shte-ospori-reshenieto-na-evropeyskiya-parlament-sreshtu-nego.html", "text": "Унгарският външен министър Петер Сиярто заяви, че решението на Европейския парламент да започне наказателна процедура срещу страната му е „дребно отмъщение“ на промигрантските политици срещу нея, предава   Reuters. \r\nСиярто заяви, че Унгария ще иска начин по съдебен път да оспори решението на Европейския парламент. \r\n„Днешното решение на Европейския парламент не е нищо друго освен дребно отмъщение на промигрантските политици срещу Унгария. Решението е направено е направено по вредящ начин и против правилата в европейските договори“, убеден е външният министър.  Виктор Турмаков", "date": "2018.09.12", "title": "Reuters: Унгария заяви, че ще оспори решението на Европейския парламент срещу него"}
{"url": "http://www.focus-news.net/news/2018/09/12/2566203/makfaks-makedoniya-matyu-palmar-zayavi-che-sasht-iskat-tsyalostno-sporazumenie-mezhdu-belgrad-i-prishtina-posveteno-na-napredaka-v-otnosheniyata.html", "text": "Заместник-помощник държавният секретар на САЩ Матю Палмър призова към пълно нормализиране на отношенията между Косово и Сърбия, предава  „Макфакс“. \r\n„Необходима е пълна нормализация на отношенията, което в момента означава  определеното на  водените от ЕС преговори. Ние подкрепяме тези преговори, подкрепяме ролята на върховния представител на ЕС по външната политика и политиката на сигурност Федерика Могерини, за да помогнем на Белград и Прищина да се споразумеят за пълната нормализация на отношенията“, заяви Палмър. \r\nТой подчерта, че САЩ имат  добри отношения с Белград от години насам и подчерта, че Америка и Сърбия имат една цел. \r\n„За Сърбия това ще е напредък към членство в ЕС, което е стратегическа цел на Сърбия и нещо, което САЩ силно подкрепя“, допълни високопоставеното длъжностно лице. \r\nСпоред него Сърбия, за да постигне тази цел „трябва да се примири с Косово“ \r\nЗапитан дали Америка приема споразумение между Сърбия и Косово за размяна на териториите, Палмър заяви, че САЩ искат да видят „всеобхватен, местен договор, посветен на напредъка“, опитвайки се да даде пространство на преговарящите за най-добрата сделка, която може да го постигнат.  Виктор Турмаков", "date": "2018.09.12", "title": "„Макфакс“ (Македония): Матю Палмър заяви, че САЩ искат цялостно споразумение между Белград и Прищина, посветено на напредъка в отношенията"}
{"url": "http://www.focus-news.net/news/2018/09/12/2566188/prof-emanuil-mutafov-ban-nadyavame-se-v-chetvartak-problemat-s-izpalnyavashtiya-dlazhnostta-direktor-na-nimh-da-bade-reshen.html", "text": "Надяваме се в четвъртък проблемът с изпълняващия длъжността директор на НИМХ да бъде решен. Това каза проф. Емануил Мутафов, член Общото събрание на БАН и директор на Института за изследване на изкуствата на БАН по време на пресконференция във връзка с кризата в НИМХ, предаде репортер на  Агенция „Фокус“.  „Добрата новина е, че на заседанието на МС днес министър Вълчев е приел ролята на медиатор и ще бъде излъчена кандидатура на изпълняващ длъжността директор на НИМХ. Надяваме се в четвъртък този проблем да бъде решен“, обясни проф. Мутафов. Той поясни, че отговорната позиция на Общото събрание на учените на НИМХ е да предостави алтернативна личност на проф. Брънзов. \"И той да бъде избран за изпълняващ директор, да проведе преговорите и успешно да ампутира една шеста от БАН“, поясни още проф. Мутафов.  \r\nПроф. Евелина Славчева допълни, че председателят на БАН е изпратил предложение на учените от НИМХ да предложат две алтернативни кандидатури, които да бъдат разгледани от Управителния съвет, за да няма допълнително напрежение. По думите ѝ заседанието на Управителния съвет на БАН ще се проведе утре (13 септември 2018 г.).  \r\nПроф. Мутафов обърна внимание, че Общото събрание на БАН трябва да се погрижи и за тези, които се колебаят дали да напуснат БАН. „Това са хората от НИМХ, които евентуално биха искали да останат в структурата на БАН“, каза той. Според проф. Мутафов, няма правителство, което иска да отдели едно ведомство, да го сложи в друга структура и да му плаща с 10 млн. лв. повече. От БАН уточниха, че към момента няма прехвърляне на имущество на НИМХ към БАН.   \r\nДеница КИТАНОВА", "date": "2018.09.12", "title": "Проф. Емануил Мутафов, БАН: Надяваме се в четвъртък проблемът с изпълняващия длъжността директор на НИМХ да бъде решен"}
{"url": "http://www.focus-news.net/news/2018/09/12/2566201/evrokomisaryat-mariya-gabriel-dnes-pravim-reshitelna-krachka-napred-kam-moderniziraneto-na-avtorskoto-pravo.html", "text": "Европейският парламент прие днес позицията си за водене на преговори по Директивата за авторското право, предложена от Европейската комисия през септември 2016 г. Това съобщиха от пресцентъра на  Представителство на ЕК в България .     \r\nЗаместник-председателят на ЕК Андрус Ансип, отговарящ за цифровия единен пазар, и комисарят по въпросите на цифровата икономика и цифровото общество Мария Габриел приветстваха резултата в съвместно изявление:  \r\n„Приветстваме днешното гласуване в Европейския парламент. Това е силен и положителен сигнал и важна стъпка към постигането на общата ни цел за модернизиране на правилата за авторското право в Европейския съюз. Обсъжданията между съзаконодателите могат сега да започнат по законодателното предложение, което е ключов елемент от стратегията за цифровия единен пазар и един от приоритетите на Европейската комисия.  Нашата цел е тази реформа да донесе осезаеми ползи за гражданите на ЕС, изследователите, преподавателите, писателите, хората на изкуството, пресата и институциите в областта на културното наследство. Искаме да разгърнем потенциала за създаване на повече креативност и съдържание чрез ясни правила в синхрон с цифровия ни свят. В същото време ние целим да защитим свободата на словото и да гарантираме, че онлайн платформите, 7 хиляди от които са европейски, ще могат да развиват нови и иновативни предложения и бизнес модели.   \r\nЕвропейската комисия е готова да започне работа с Европейския парламент и Съвета на ЕС, за да може директивата да бъде одобрена възможно най-скоро, в идеалния случай до края на 2018 г. Ние сме твърдо ангажирани да работим със съзаконодателите, за да постигнем един балансиран и положителен резултат, позволяващ истинско модернизиране на законодателството в областта на авторското право, от което се нуждае Европа.“ \r\nРеформата на авторското право бе представена от Комисията на 14 септември 2016 г. като част от стратегията за цифровия единен пазар. Съветът на Европейския съюз постигна съгласие по позицията си за адаптиране на правилата на ЕС в областта на авторското право към цифровата среда през май 2018 г. След днешното положително гласуване в Европейския парламент тристранните обсъждания между съзаконодателите ще започнат скоро. Новите правила могат да влязат в сила след постигането на споразумение и след приемането на официално приетата директива.  \r\nРеформата на авторското право е съсредоточена върху три основни цели:  \r\n1. трансграничен достъп на гражданите до защитено с авторско право съдържание онлайн.   \r\n2. по-широки възможности за използване на защитени с авторско право материали за образование, научни изследвания, културно наследство и на хора с увреждания (чрез т. нар. „изключения“).  \r\n3. по-ясни правила за един функциониращ пазар за авторско право, който стимулира създаването на висококачествено съдържание.  \r\nС предложената директива относно авторското право в цифровия единен пазар Комисията иска:  \r\n• да се актуализират и хармонизират някои важни изключения от правилата за авторското право в областта на научните изследвания, образованието и опазването на културното наследство;   \r\n• да се насърчи  качествената журналистика;   \r\n• да се гарантира, че тези, които създават и инвестират в производството на съдържание, имат думата за това дали и как тяхното съдържание се предоставя от онлайн платформите и как техния труд се заплаща;   \r\n• да увеличи прозрачността и баланса в договорните отношения между творците (авторите и артистите изпълнители) и техните продуценти и издатели.", "date": "2018.09.12", "title": "Еврокомисарят Мария Габриел: Днес правим решителна крачка напред към модернизирането на авторското право"}
{"url": "http://www.focus-news.net/news/2018/09/12/2566206/dobrich-izdirvan-ot-interpol-albanets-i-negov-sauchastnik-preminali-nelegalno-balgaro-rumanskata-granitsa-sa-zadarzhani-pod-strazha.html", "text": "Районния съд в Генерал Тошево наложи мярка за неотклонение „Задържане под стража“ на 40-годишен албански гражданин Кристо Д. и сънародника му – 28-годишният Флоренц Н. Това съобщиха от пресцентъра на  Апелативна прокуратура – Варна . \r\nСрещу двамата обвиняеми се води досъдебно производство за нелегално преминаване на сухопътната българо-румънска граница в землището на село Росица без разрешение на властите и не през определените за това места – престъпление по член 279, ал. 1 от НК. \r\nНелегалните мигранти са задържани в румънското село Валени и са върнати от властите на Румъния в България. В хода на разследването срещу тях е било установено, че Кристо Д. е обявен за издирване в Шенгенската информационна система от Интерпол Швейцария със син бюлетин още през 2014 г. Той е заподозрян за квалифицирана кражба. Обвиняемият се търси и от Интерпол Италия и има наложена забрана за влизане в Република България.   \r\nКристо Д. и Флоренц Н. са преминали в България през Република Македония. С наето от тях такси са достигнали границата с Република Румъния. Желанието им е било да се придвижат до Франция, където обяснили, че имат роднини.  \r\nОпределенията на Районния съд в Генерал Тошево, с които са взети най-тежките мерки за процесуална принуда спрямо двамата албански граждани – задържане под стража, са влезли в сила.", "date": "2018.09.12", "title": "Добрич: Издирван от Интерпол албанец и негов съучастник, преминали нелегално българо-румънската граница, са задържани под стража"}
{"url": "http://www.focus-news.net/news/2018/09/12/2566204/v-tsentralnata-izbiratelna-komisiya-shte-badat-otvoreni-publichno-ofertite-za-osiguryavane-na-12-500-spetsializirani-ustroystva-za-mashinno-glasuvane.html", "text": "На 13 септември (четвъртък) 2018 г. от 15,30 часа в Централната избирателна комисия (ЦИК) ще бъдат отворени публично офертите по обществена поръчка за: „Извършване на пазарно проучване, анализ и консултиране по смисъла на чл. 44 от ЗОП, за определяне на прогнозна цена за производство, закупуване, наемане – дългосрочно или краткосрочно (еднократно) и доставка в страната на не по-малко от 12 500 специализирани устройства за машинно гласуване, както и за логистично осигуряване на специализираните устройства до секционните избирателни комисии в страната и чужбина, гаранционно и извънгаранционно обслужване, поддръжка, обучение на персонал за работа и обслужване на устройствата за произвеждане на избори“. Това съобщиха от пресцентъра на  ЦИК . \r\nОтварянето на офертите ще се състои на адрес: град София, площад „Княз Александър I\" № 1, етаж „Мецанин“, зала № 42, вход откъм бул. „Княз Ал. Дондуков“.", "date": "2018.09.12", "title": "В Централната избирателна комисия ще бъдат отворени публично офертите за осигуряване на 12 500 специализирани устройства за машинно гласуване"}
{"url": "http://www.focus-news.net/news/2018/09/12/2566207/blagoevgrad-bez-zabavyane-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяне се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образуване на колони от автомобили. На граничен пункт „Златарево“ обстановката също е нормална за делничен ден. \r\nЛивия НИНОВА", "date": "2018.09.12", "title": "Благоевград: Без забавяне се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/09/12/2566205/reuters-zhan-klod-yunker-podkrepi-nachaloto-na-nakazatelnite-merki-sreshtu-ungariya.html", "text": "Председателят на Европейската комисия Жан-Клод Юнкер заяви, че подкрепя решението на Европейския парламент да стартира наказателна процедура срещу Унгария за постоянното подкопаване на демократичните правила, предава   Reuters. \r\nПроцедурата, описана в чл. 7 на Договора за ЕС, може на теория да отнеме правото на Унгария на глас при вземането на решения в ЕС. \r\n„Ако бях член на Европейския парламент, щях да гласувам в полза на чл.7“, заяви Юнкер.  \r\n„Европейската комисия използва инструментите които има, стартирайки процедури срещу държавите, които не уважават правото в ЕС. Напълно разбирам днешното решение“, допълни той.  Виктор Турмаков", "date": "2018.09.12", "title": "Reuters: Жан-Клод Юнкер подкрепи началото на наказателните мерки срещу Унгария"}
{"url": "http://www.focus-news.net/news/2018/09/12/2566208/sliven-zapochna-saniraneto-na-oshte-edin-blok-v-grada.html", "text": "Стартираха дейностите по саниране на блок № 18 в кв. „Клуцохор“ в Сливен. На откриването на строителната площадка днес кметът Стефан Радев пожела на изпълнителя успешна реализация на проекта и изрази надежда, че след приключване на дейностите жителите на блока ще бъдат удовлетворени и ще живеят по-добре. Това съобщиха от пресцентъра на  Община Сливен . \r\nСтроително-монтажните работи ще се извършват от „Суперстрой-инженеринг“ ЕООД, а строителният надзор от „ИВТ Консулт“ ЕООД. \r\nЖилищният блок е панелен. Има 3 входа, с общо 47 апартамента. Предстои да бъде извършена топлоизолация на външните стени на блока. Ще се направи хидро и топлоизолация на покрива, ламаринена обшивка и гръмоотвод. Ще бъдат сменени входните врати. Ще бъде ремонтирана и електрическата инсталация в общите части. Предвижда се строително-монтажните работи  да приключат в рамките на 100 календарни дни. Средствата са осигурени от Националната програма за енергийна ефективност на многофамилни жилищни сгради.", "date": "2018.09.12", "title": "Сливен: Започна санирането на още един блок в града"}
{"url": "http://www.focus-news.net/news/2018/09/12/2566212/sinya-staya-shte-bade-otkrita-v-sgradata-na-sledstveniya-otdel-kam-sofiyskata-gradska-prokuratura-na-13-septemvri.html", "text": "На 13 септември от 12.00 часа в сградата на Следствения отдел към Софийската градска прокуратура на бул. „Монтевидео“ ръководителят на Софийска градска прокуратура Емилия Русинова ще открие специално помещение, предназначено за разпити на деца, жертви на насилие – т.нар. „Синя стая“. Това съобщиха от пресцентъра на  Прокуратурата . \r\nНа откриването ще присъстват зам.-министър на правосъдието Евгени Стоянов, Даниела Машева, член на Висшия съдебен съвет и председателят на Софийския районен съд Александър Ангелов.", "date": "2018.09.12", "title": "„Синя стая“ ще бъде открита в сградата на Следствения отдел към Софийската градска прокуратура на 13 септември"}
{"url": "http://www.focus-news.net/news/2018/09/12/2566213/boyana-taneva-ot-mladezhi-gerb-uchastva-v-obuchenie-na-novoto-rakovodstvo-na-evropeyskite-studenti-demokrati.html", "text": "Новоизбраният заместник-председател от МГЕРБ на Европейските студенти демократи Бояна Танева участва в обучение на новото ръководство на организацията. Това съобщиха от пресцентъра на  ПП ГЕРБ . По време на срещата бе обсъдена работната програма за предстоящата година, както и се представиха доклади за свършената работа от избирането на новото ръководство преди два месеца.  \r\nБояна Танева представи програмата на Европейски студенти демократи за работа на отдела по комуникации с фокус към предстоящата кампания и цялостна стратегия за работа в социалните мрежи. Проведено бе и обучение на съпредседателите на работните групи и редакторите на списанието \"BullsEye\". \r\nВ рамките на събитието ръководството на организацията присъства и на Политическата асамблея на ЕНП, като направи работна среша с председателя на Групата на ЕНП в Европейския парламент Манфред Вебер, с когото обсъдиха предстоящия конгрес на партията в Хелзинки в началото на ноември. Танева се срещна и с евродепутата от ГЕРБ/ЕНП Ева Майдел, с която обсъдиха младежките дейности и перспективи в България и Европа.", "date": "2018.09.12", "title": "Бояна Танева от Младежи ГЕРБ участва в обучение на новото ръководство на Европейските студенти демократи"}
{"url": "http://www.focus-news.net/news/2018/09/12/2566211/mvr-predpriemat-se-vsichki-neobhodimi-merki-za-opazvane-zdraveto-i-zhivota-na-detsata-prez-novata-uchebna-godina.html", "text": "МВР предприема всички необходими мерки за опазване здравето и живота на децата през новата учебна година. Акценти от организираните и планирани действия изведоха на пресконференция експерти от ГДНП и СДВР. Това съобщиха от пресцентъра на  МВР .  \r\nГлавен инспектор Георги Георгиев от отдел „Охранителна полиция“ в ГДНП уточни, че вече са проведени срещи с Регионалните управления на образованието, с директорите на училища и детски градини, а целта е била – обсъждане на всички мерки, свързани с опазването здравето и живота на децата. Актуализиран е начинът за бърза връзка между представителите на охранителните фирми в учебните заведения и съответните обслужващи района служители на МВР.  „Така, когато има индикация за нещо нередно, охранителните фирми ще могат по-бързо да ни уведомяват, а съответно ние ще можем да реагираме за по-кратко време“, допълни  Георгиев.   \r\nПрез цялата учебна година ще се извършват регулярни проверки на питейните и увеселителни заведения, при които стриктно ще се следи спазването на  Закона за защита на детето, включващо недопускането на непълнолетни и малолетни на такива места след 22 часа без придружители, както и незаконната продажба на тютюневи изделия и алкохол на подрастващите.  \r\nГлавен инспектор Георгиев се спря и на планирани мерки, свързани с откриването на новата учебна година. Той обясни, че е предприет по-гъвкав подход за обезпечаване на сигурността в училищата и районите около тях. Освен униформените служители, които традиционно присъстват на такива места, ще има и много цивилни полицаи. Ще се следи и за недопускане на продажбата на алкохол и тютюневи изделия на учащи се от търговските обекти в близост на учебните заведения и ще се предприемат съответните рестриктивни действия спрямо собствениците им. През цялата година полицията ще работи с децата по линия на превенцията, допълни инспектор Ваня Славчева от сектор „Детска престъпност“-  ГДНП.  Две са основните програми, по които МВР и училищата ще си сътрудничат -  „Детско полицейско управление“ и „Работа на полицията в училищата“. Целта и на двете програми е да се опази живота и здравето на децата, техните права, да се формират умения за правилно поведение в различни ситуации, нетърпимост към престъпните посегателства и да се намалят престъпленията и противообществените прояви, извършвани от деца и срещу деца.  \r\nПродължават и усилията на пътна полиция, насочени към опазването на живота на децата, посочи инспектор Мария Ботева от отдел „Пътна полиция“.  Тя обясни, че и за 25-та поредна година  от началото на месец септември е в ход специализирана полицейска операция „Децата тръгват на училище. Да ги пазим на пътя!“. Първата част от акцията включва обходи на районите около учебните заведения и детските градини, за да се провери в какво състояние са парапетите и загражденията, които са в непосредствена близост до пешеходните пътеки. Освен това са огледани самите пешеходни пътеки с цел сигнализиране за привеждането им в законосъобразен вид, както и  вертикалната маркировка.  В рамките на предприетите действия са проведени срещи с училищните ръководства и са планирани редица обучителни занятия с децата, на които малките ще се запознаят с правилата за движение по пътищата. Тя припомни, че през мината година в първия учебен ден няма нито едно загинало дете и изрази надежда тази тенденция да продължи.   \r\nНа територията на столицата също са проведени редица срещи с ръководствата на учебните заведения и охранителните фирми, които се грижат за сигурността на децата, посочи началникът на отдел „Охранителна полиция“ в СДВР комисар Борислав Муеров. Набелязани са конкретни мерки, като е акцентирано най-вече на пропускателния режим. Ежедневно ще има присъствие на полицейски служители, които ще правят периодични обходи. По-специално внимание ще се отделя на пиковите часове, в които е предвидено да има постоянно полицейско присъствие. Комисар Муеров увери, че тази година ще се засили контролът и наблюдението с цел недопускане на разпространението на наркотични вещества край училищата.", "date": "2018.09.12", "title": "МВР: Предприемат се всички необходими мерки за опазване здравето и живота на децата през новата учебна година"}
{"url": "http://www.focus-news.net/news/2018/09/12/2566210/winchester-star-mayk-pompeo-zayavi-che-sauditska-arabiya-i-oae-se-grizhat-dostatachno-za-sigurnostta-na-tsivilnite-v-yemen.html", "text": "Държавният секретар на САЩ Майк Помпео е обявил на Конгреса, че Саудитска Арабия и Обединените арабски емирства вършат достатъчно работа , за да защитят цивилните по време на тяхната военна операция в Йемен, пише издавания в щата Вирджиния вестник   Winchester Star. \r\nПомпео заяви, че той е уверил Конгреса , че правителствата на Саудитска Арабия и на ОАЕ „предприемат демонстративни действия за намаляване на риска за цивилните и гражданската инфраструктура“ в Йемен. Според него конфликтът в арабската държава „ е приоритет за националната сигурност“. \r\nПо-рано този месец министърът на отбраната на САЩ Джеймс Матис заяви, че САЩ имат намерение да продължат с подкрепата към водената от Саудитска Арабия коалиция срещу йеменските шиитски бунтовници хути. Той също заяви, че правителствата в ОАЕ и Саудитска Арабия предприемат всички възможни усилия да намалят риска за гражданите“.  Виктор Турмаков", "date": "2018.09.12", "title": "Winchester Star: Майк Помпео заяви, че Саудитска Арабия и ОАЕ се грижат достатъчно за сигурността на цивилните в Йемен"}
{"url": "http://www.focus-news.net/news/2018/09/12/2566215/blagoevgrad-uchastnik-v-izmama-be-osaden-na-dve-godini-zatvor.html", "text": "Участник в измама бе осъден на две години затвор. Това съобщиха от Апелативна прокуратура София. Подсъдимият Г.Р. се е признал за виновен за това, че на 20 юли 2018 г., в съучастие с друго неустановено по делото лице, въвел в заблуждение жител на Благоевград с цел получаване на имотна облага. В продължение на няколко часа, той поддържал заблуждението у А.Р., че следва да предаде сумата от 12 000 лева на човек, изпратен от „доктора“ за извършване на животоспасяваща операция на сина на пострадалото лице. Парите трябвало да бъдат дадени пред жилищен блок на ул. „Броди“ в града.  \r\nОпитът за измама останал недовършен, поради намесата на органите на ОД на МВР гр. Благоевград, които задържали измамника.  \r\nС одобреното от съда споразумение на Г.Р. е наложено наказание от две години „лишаване от свобода“ с четиригодишен изпитателен срок.", "date": "2018.09.12", "title": "Благоевград: Участник в измама бе осъден на две години затвор"}
{"url": "http://www.focus-news.net/news/2018/09/12/2566214/ministar-rumen-porozhanov-dobrata-novina-e-che-byudzhetat-za-direktnite-plashtaniya-za-balgariya-prez-sledvashtiya-programen-period-sled-2020-g-nyama-da-bade-namalen-a-dori-shte-ima-uvelichenie.html", "text": "Добрата новина е, че бюджетът за директните плащания за България през следващия програмен период след 2020 г. няма да бъде намален с 0,7%, каквито бяха първоначалните разчети, а дори ще има увеличение с около 250 млн. евро. Това посочи министърът на земеделието, храните и горите Румен Порожанов на дискусия на „Национален земеделски форум – ОСП след 2020 г.“, ротационен домакин на която беше Националната асоциация на зърнопроизводителите, съобщиха от пресцентъра на  министерството . За 2020-2024 г. парите по първи стълб – директни плащания за България се планира да бъдат 5,6 млрд. евро при около 5,35 млрд. евро  през настоящия програмен период.  \r\nБългария ще се присъедини и към страните, които настояват да няма намаление като цяло на средствата за Общата селскостопанска политика и те да бъдат запазени, обясни още министър Порожанов. Това нямаше как да стане по-рано, защото страната ни не можеше да подкрепи подобна декларация преди края на председателството на Съвета на ЕС.  \r\nПредвиденото на този етап намаление на парите за развитие на селските райони ще може да бъде компенсирано с национални средства.  \r\nПо  многогодишната финансова рамка всяка страна от ЕС има различни претенции и ще бъде голям успех, ако преговорите приключат до април 2019 г., каза земеделският министър.  На този етап повечето от държавите в ЕС изразяват позиция, че предложените от ЕК тавани на субсидиите  трябва да са доброволни  и всяка страна след анализ да взема решение за  размера им. България настоява и в ОСП да бъде поне запазен или увеличен процентът на т.нар. обвързана подкрепа и да продължи прилагането на преходната национална помощ.  В дискусията участваха и зам.-министър Вергиния Кръстева и експерти от земеделското министерство.", "date": "2018.09.12", "title": "Министър Румен Порожанов: Добрата новина е, че бюджетът за директните плащания за България през следващия програмен период след 2020 г. няма да бъде намален, а дори ще има увеличение"}
{"url": "http://www.focus-news.net/news/2018/09/12/2566216/narodnite-predstaviteli-ot-gerb-pernik-krasimir-velchev-i-d-r-aleksandar-aleksandrov-organizirat-priemen-den-na-17-septemvri.html", "text": "Народните представители от ГЕРБ-Перник Красимир Велчев и д-р Александър Александров организират приемен ден за граждани на 17 септември 2018 г. Това съобщиха от пресцентъра на  партията . \r\n(понеделник). Срещата ще проведе от 12:00 ч. в централния офис на ГЕРБ в Перник, който се намира на ул „Търговска“ 30. \r\nЗаписвания могат да се правят на място или на тел.  0884 80 05 30.", "date": "2018.09.12", "title": "Народните представители от ГЕРБ-Перник Красимир Велчев и д-р Александър Александров организират приемен ден на 17 септември"}
{"url": "http://www.focus-news.net/news/2018/09/12/2566217/za-poredna-godina-balgariya-se-vklyuchva-v-initsiativata-na-tispol-evropeyski-den-bez-zaginali-na-patya.html", "text": "За поредна година България се включва в инициативата на TISPOL - Европейски ден без загинали на пътя. Това съобщи на брифинг в Главната дирекция „Национална полиция“ инспектор Мария Ботева от отдел „Пътна полиция“, която е координатор на проекта за нашата страна, съобщих от пресцентъра на  МВР . Операция EDWARD – Европейски ден без загинали на пътя (Еuropean Day Without A Road Death) се организира от Европейската мрежа на службите на пътна полиция TISPOL, като целта е в този ден да няма нито един загинал човек по пътищата на територията на стария континент.  \r\n„Европейският ден без загинали на пътя е част от Европейската седмица на мобилността, която се провежда от 16 септември до 22 септември. Мотото на седмицата на мобилността е „Мултимодалност “ с подтема „Комбинирай! Движи се!“. Идеята е хората да използват различни превозни средства, за да се придвижват алтернативно и по-безопасно. И в контекста на това, което е предоставено от организатора - Европейската комисия, избрахме като координатор за България заглавие „Безопасни мобилни комбинации за живот“. Целта ни е да достигнем до съзнанието на хората, да ги убедим във възможността и удобството на използването и на алтернативни варианти за придвижване, обясни инспектор Ботева.  \r\nОт утре ще бъде активна специална страница, посветена на EDWARD. Страницата ще бъде достъпна от сайта на МВР и отдела „Пътна полиция“, а по традиция  часовник ще отброява часовете до старта на операцията в  00.00 часа на 19 септември.", "date": "2018.09.12", "title": "За поредна година България се включва в инициативата на TISPOL - Европейски ден без загинали на пътя"}
{"url": "http://www.focus-news.net/news/2018/09/12/2566195/prof-konstantin-hadzhiivanov-ban-prof-hristomir-branzov-beshe-osvoboden-a-ne-uvolnen-ot-nimh-zaradi-samneniyata-koito-vazniknaha-okolo-deynostta-mu.html", "text": "Проф. Христомир Брънзов беше освободен, а не уволнен от НИМХ, заради съмненията, които възникнаха около дейността му. Това каза член-кореспондент Константин Хаджииванов, член на ОС на БАН и заместник-председател на БАН, по време на пресконференция във връзка с кризата в НИМХ, предаде репортер на  Агенция „Фокус“.  По думите му проф. Христомир Брънзов е подал декларация с невярно съдържание. „Всеки може да влезе в Търговския регистър, да напише името на Христомир Брънзов и да види какво се крие там“, заяви още Хаджииванов. По думите му, когато е изпълнявал длъжността директор на НИМХ е нарушавал устава на БАН. Попитан дали има съмнение, че част от субсидията за НИМХ е пренасочвана към фирмите на проф. Брънзов, Хаджииванов заяви, че финансовият одит не е бил допуснат. „Не знам защо той не беше допуснат. При това положение обикновено се пращат сигнали към АДФИ, защото това са сериозни поводи за съмнения. Какво е положението аз не мога да ви кажа, защото нямаме никаква информация. Това е една от причините за освобождаването на проф. Брънзов от поста директор. Той не е уволнен. Той е освободен от поста директор“, каза още Хаджииванов. Той поясни, че в част от ръководството е надделявало мнението, че не трябва те да излизат с информация и затова е било тяхното медийно мълчание. „Аргументите бяха, че това ще се изтълкува като обявяване на война и че ще раздразни хората от НИМХ. Според мен войната беше обявена от НИМХ и то не от НИМХ, а от ръководството му“, допълни още проф. Хаджииванов. Според него голяма част от служителите са били подведени. По думите му лично за него цялата история е свързана с проф. Брънзов и ръководството на НИМХ. \r\nДеница КИТАНОВА", "date": "2018.09.12", "title": "Проф. Константин Хаджииванов, БАН: Проф. Христомир Брънзов беше освободен, а не уволнен от НИМХ, заради съмненията, които възникнаха около дейността му"}
{"url": "http://www.focus-news.net/news/2018/09/12/2566219/evrodeputatat-momchil-nekov-novata-direktiva-za-avtorskoto-pravo-postavya-v-risk-svobodata-na-slovoto-na-evropeyskite-grazhdani.html", "text": "Европейският парламент гласува днес позицията си по новата Директива относно авторското право на единния цифров пазар. Депутатите приеха доклада на Аксел Вос (ЕРР, Германия). Момчил Неков даде своя глас против премането на Директивата, защото според него тя поставя в риск от спекулации и цензура свободното изразяване на европейските граждани, съобщиха от пресофиса на  евродепутата . „Няма как да подкрепя законодателство, което с претенцията, че защитава авторите ще наложи цензура на потребителите и ще ограничи тяхната свобода  в мрежата“, каза в обяснението си евродепутатът.  \r\nСпорните членове 11 и 13 създадоха широк обществен дебат, като през месец юли тази година мандатът на Комисията по правни въпроси бе върнат от евродепутатите. Дебатите вчера в Страсбург изложиха много от противоречевите мнения. Член 11 се отнася до закрилата на публикациите в пресата при цифрово използване. Конфликтът тук е породен от това, че не може балансирано да обясни на потребителя от кои журналистически материали може да се възползва, от своя страна това създава риск за свободната журналистика, ограничавайки възможността за споделяне материали. Член 13 от своя страна, пък, предвижда създаването на алгоритъм, който ще филтрира, аудио, видео, текстови ресурси, които съвпадат с включените в базата данни материали, проблемът тук е, че това ще е технологично, без влагане на мисъл и без конкретика. \r\n„Създаването на изкуствен конфликт между артисти и интернет потребители измества фокуса на проблема, който се корени в поставянето на изкуствен интелект да решава морални казуси, каквито много често са интелектуалните продукти и използването им. Никой не говори за неплащане на авторски права и пренебрегване на артистите и носителите на авторски права като цяло. Това, обаче, не трябва да е за сметка на свободните европейци.“, посочи още Неков.   \r\nНай-важният акцент, според него, обаче, остава как ще бъдат защитени интернет потребителите от цензура и спекулации с данни. „Всички помним случая с Cambridge Analytica и Facebook и как чрез алгоритъм данни от платформата бяха използвани неправомерно с цел манипулиране на общественото мнение, което скандализира всички. Явно обаче паметта на тези, които подкрепят реформата в този ѝ вид е къса“, каза той.   \r\nДокладът беше критикуван най-вече заради липсата на баланс и поставянето на лобистки интереси на организации и корпорации пред интересите на европейските граждани. В тази връзка Неков добави: „За съжаление с приемането на тази Директива Европа ще бъде подложена на технологична цензура, това ще е в ущърб и на творчеството и на свободата“", "date": "2018.09.12", "title": "Евродепутатът Момчил Неков: Новата директива за авторското право поставя в риск свободата на словото на европейските граждани"}
{"url": "http://www.focus-news.net/news/2018/09/12/2566221/st-komisar-nikolay-dimov-odmvr-smolyan-roditelite-tryabva-da-formirat-parvite-navitsi-za-bezopasno-povedenie-na-patya-na-svoite-detsa.html", "text": "В самото начало на учебната година родителите трябва да обърнат особено внимание на децата в начален курс и да формират първите им навици за безопасно поведение на пътя. Това каза за  Радио „Фокус“ – Смолян  ст. комисар Николай Димов – директор на ОДМВР – Смолян. По думите му, докато те не бъдат формирани, е добре родителите да водят своите деца от дома до училището и обратно, да бъдат набелязани най-безопасните и кратки маршрути до училищата и децата да научат основните правила за пресичането на пешеходците.  \r\n„От наша страна, ние чрез инспекторите от Детска педагогическа стая и колеги от Пътна полиция, съгласувано с ръководствата на училищата сме планирали лекции и беседи за безопасно поведение на пътя. Изпратили сме практически препоръки до всички учебни заведения, като с тях ще бъдат запознати и родителите на първите родителски срещи“, поясни ст. комисар Димов.  \r\nТой изрази надежда всички съвместни усилия и предприети мерки на родители и органи на реда, наистина да доведат до това да има една безопасна учебна година за децата. Ст. комисар Димов допълни, че с откриването на учебната година стартират и няколко инициативи на Министерството на вътрешните работи с превантивна насоченост, като част от тях са по Националната програма „Работа на полицията в училищата“, както и детските полицейски управления и детската полицейска академия в училищата. Директорът на ОДМВР – Смолян посочи също, че целта на всички тези инициативи е формирането на навици у децата за безопасното им поведение на пътя и предпазването им от престъпления. \r\nНели ГЕРГЬОВСКА", "date": "2018.09.12", "title": "Ст. комисар Николай Димов, ОДМВР – Смолян: Родителите трябва да формират първите навици за безопасно поведение на пътя на своите деца"}
{"url": "http://www.focus-news.net/news/2018/09/12/2566220/millitary-times-voennite-bazi-po-iztochnoto-kraybrezhie-na-sasht-se-gotvyat-za-uragana-florans.html", "text": "Американските военноморски сили преместват корабите преди ураганът Флорънс да връхлети атлантическите щати на САЩ. ВВС и армията преместват за всеки случай оборудването си на други бази. Очаква се ураганът да се стовари в района на базите „Кемп Леджуин“ в Северна Каролина, военноморска база „Норфолк“ във Виржиния и на морската пехота „Парис Айлънд“ в Южна Каролина, пише   Millitary Times. \r\nХиляди морски пехотинци и техните семейства вече са напуснали база „Кемп Леджуин“ в Джаксънвил , Северна Каролина, макар и все още да не е издадена заповед за задължителни евакуации. Командирът на обекта ген. Джулиън Алфорд увери, че в него има достатъчно запаси. \r\nУраганът Флорънс приближава до източното крайбрежие на САЩ, достигайки до катастрофалното четвърто равнище с опасност да стане и пета категория с ветрове със скорост от 250 км/ч.  \r\nНовобранците в „Парис Айлънд“ са получили разрешение да напуснат обекта в Южна Каролина. Основната част от 8000-те морски пехотинци и персонал са решили да останат в базата. \r\nМеждувременно на армейска база „Форт Браг“ в Северна Каролина са евакуирали хеликоптерите в съседния щат Джорджия, който няма да бъде застигнат от бедствието.  Виктор Турмаков", "date": "2018.09.12", "title": "Millitary Times: Военните бази по източното крайбрежие на САЩ се готвят за урагана Флорънс"}
{"url": "http://www.focus-news.net/news/2018/09/12/2566224/gazeta-express-hashim-tachi-zayavi-che-sporazumenieto-mu-sas-srabskiya-prezident-nyama-da-ima-vliyanie-varhu-makedoniya.html", "text": "Президентът на Косово Хашим Тачи продължава обиколката си в съседните страни, прокарвайки идеята си заедно с президента на Сърбия Александър Вучич за промяна на границите. Той посети Скопие, опитвайки се да убеди македонския министър-председател Зоран Заев, че идеята му няма да повлияе на териториите на Македония, Албания и Черна гора, пише   Gazeta Express. \r\n„Няма да сключим споразумение, което да навреди на нашите приятели, били те Македония, Албания, Черна гора или друга държава. Ще бъде споразумение, напълно координирано с ЕС, САЩ и с нашите приятели и партньори“, заяви Тачи. На свой ред Заев заяви, че неговата държава приема диалога между Косово и Сърбия. „Македония подкрепя решение, което да доведе до мир и стабилност в региона. Важно е лидерите в региона да се обединят по пътя към евроатлантическата интеграция“, заяви Заев по време на съвместна пресконференция с Тачи. \r\nНа свой ред косовският президент посочи необходимостта от сътрудничество между двете страни, заявявайки, че Прищина няма открити въпроси със Скопие. „Косово и Македония са две приятелски страни с отлично сътрудничество“, заяви Тачи, който прие споразумението постигнато между Скопие и Атина.   Виктор Турмаков", "date": "2018.09.12", "title": "Gazeta Express: Хашим Тачи заяви, че споразумението му със сръбския президент няма да има влияние върху Македония"}
{"url": "http://www.focus-news.net/news/2018/09/12/2566209/vitsepremierat-ekaterina-zaharieva-prez-poslednite-shest-mesetsa-se-govoreshe-tolkova-pozitivno-za-balgariya-kolkoto-ne-se-e-govorilo-prez-poslednite-27-godini.html", "text": "През последните шест месеца се говореше толкова позитивно за България, колкото не се е говорило през последните 27 години. Това заяви вицепремиерът и министър на външните работи Екатерина Захариева, която участва в дискусия с млади хора от Велинград на тема \"Да поговорим за бъдещето на Европа\", предаде репортер на  Радио \"Фокус\" - Пазарджик . Тя се обърна към присъстващите младежи с думите, че именно те трябва да определят бъдещето на нацията ни.  \r\n\"Успехите на българското председателство на Съвета на Европейския съюз (ЕС) са видими. Лицето му бяха младите хора, а с визията, че нашите съседи на Западните Балкани трябва да са част от европейското пространство показахме, че можем да налагаме приоритетите си, да ги направим и европейски приоритети. Показахме, че можем да водим така диалога и дебата с всички 28 държави, че да постигнем тези цели\", каза по време на дискусията вицепремиерът Захариева. По думите и страните от ЕС са имали възможност да видят нашата култура, история, природни дадености. \"Те видяха най-вече човешкия потенциал, който има България. През последните шест месеца се говореше толкова позитивно за България, колкото не се е говорило през последните 27 години\", посочи също Захариева.  \r\nКметът на Велинград д-р Костадин Коев връчи почетен плакет на вицепремиер и министър на външните работи Екатерина Захариева. \r\nВаня НИКОЛОВА", "date": "2018.09.12", "title": "Вицепремиерът Екатерина Захариева: През последните шест месеца се говореше толкова позитивно за България, колкото не се е говорило през последните 27 години"}
{"url": "http://www.focus-news.net/news/2018/09/12/2566225/sadat-dade-hod-na-deloto-sreshtu-bivshiya-zdraven-ministar-petar-moskov.html", "text": "Тръгна делото срещу Петър Москов и още няколко човека, обвинени за сделката с ваксините Еувакс и Пентаксим. Процесът ще върви по съкратена процедура и няма да бъдат разпитвани всички свидетели, предаде  БНТ . Те са над 200 и сред тях са Ангел Кунчев и Тодор Кантарджиев. Има и такива със защитена самоличност. \r\n„Обвинението срещу мен е все едно съм пресякъл на зелен светофар“, каза Москов пред журналисти и посочи, че нищо от истериите в парламента не е намерило място в обвинителния акт. „В него пише, че ваксините са същите като качество. В съда трябва да са тези от ДПС и БСП, които казваха, че са опасни“, каза още Москов.  \r\n„Прекъснахме артериите, които захранваха тези партии през здравеопазването“, посочи още той.", "date": "2018.09.12", "title": "Съдът даде ход на делото срещу бившия здравен министър Петър Москов"}
{"url": "http://www.focus-news.net/news/2018/09/12/2566223/vitsepremierat-ekaterina-zaharieva-ne-zhelaem-da-sme-v-periferiyata-na-evropeyskiya-sayuz-a-se-stremim-kam-yadroto.html", "text": "Вицепремиерът и министър на външните работи Екатерина Захариева отговори на въпроси на млади хора, присъстващи на дискусията \"Да поговорим за бъдещето на Европа\", предаде репортер на  Радио \"Фокус\" - Пазарджик . Те се интересуваха от това дали ще бъде запазено единството на Европейския съюз, за коментираното формиране на своеобразни кръгове от страни или така наречените \"две скорости\" в развитието, а също и за състоянието на образованието в страната ни и желанието на младежите да учат в чужбина. Зададени бяха и въпроси за промяната на валутата и преминаването към еврото. Екатерина Захариева обясни, че именно единството на Съюза е разковничето за бъдещото му успешно развитие. \"По отношение на идеята за Европа на две скорости сме категорични, че не желаем да сме в периферията на Европейския съюз, а се стремим към ядрото и за това сме подали молбата си за еврозоната\", каза Захариева. На въпроса за качеството на образованието тя обясни, че през следващите години Европа ще отделя все повече средства за образование, които ще достигнат и до България. \"Най-добрата инвестиция е именно в образованието. За това и нашата страна работи за повишаване заплатите на учителите, за осигуряване на  добра материална база. Образованието трябва да гради умения, да прави хората адаптивни, за да могат да решават проблемите си и да се развиват успешно\", коментира Захариева. На въпроса за промяната на валутата ни тя обясни на присъстващите, че това няма да доведе до проблеми, а напротив - ще подобри икономическото състояние на българите. \r\nВаня НИКОЛОВА", "date": "2018.09.12", "title": "Вицепремиерът Екатерина Захариева: Не желаем да сме в периферията на Европейския съюз, а се стремим към ядрото"}
{"url": "http://www.focus-news.net/news/2018/09/12/2566227/eurasia-daily-makedonskata-opozitsiya-prizova-grazhdanite-na-stranata-da-glasuvat-po-savest-na-referenduma-za-imeto.html", "text": "Основната опозиционна партия на Македония ВМРО-ДПМНЕ призова своите привърженици да гласуват на предстоящия референдум за името „по съвест“. Председателят на партията Християн Мицковски обоснова решението на партията, прието след продължително заседание, с това, че „националните въпроси трябва да се решават от нацията“, пише   Eurasia Daily. \r\n„Въпросът за името е един от най-важните в страната. Това е въпрос не относно мен, Християн Мицковски или за министър-председателя Зоран Заев, а за цяла Македония и за всичките ѝ граждани“, заяви политикът. Решението на ВМРО-ДПМПЕ е огласено няколко дни, след като учредителите на партията Любчо Георгиевски и Любе Бошняковски, призоваха гражданите на Македония да гласуват на референдума. \r\nВъпреки неутралната си позиция по отношение на референдума, опозиционната партия продължава да критикува споразумението между Македония и Гърция, според което държавата трябва да промени името си, превръщайки се в „Република Северна Македония“. Според нея, приемайки това споразумение, правителството на Зоран Заев е „разрушило преговорните позиции“ на Скопие. \r\n„Ние няма да приемем споразумението за името. Ние сме против, защото променя конституцията на страната, националната идентичност, паспорта и идентичността на всеки гражданин“, заяви Християн Мицковски.  Виктор Турмаков", "date": "2018.09.12", "title": "Eurasia Daily: Македонската опозиция призова гражданите на страната да гласуват „по съвест“ на референдума за името"}
{"url": "http://www.focus-news.net/news/2018/09/12/2566202/ministar-krasimir-valchev-ne-mislya-che-ima-naglasi-v-drugi-instituti-za-otdelyane-ot-ban-v-nimh-ima-takiva-ot-nad-10-godini.html", "text": "Не мисля, че има нагласи в други институти за отделяне от БАН. Това каза на заседание на парламентарната образователна комисия министърът на образованието и науката Красимир Вълчев по повод решението на Общото събрание на БАН да позволи частично излизане на НИМХ от Академията, предаде репортер на  Агенция „Фокус“ . „Бях изненадан да разбера, че в НИМХ има такива нагласи от над 10 години. Сега са по-ясно изразени и категорични“, посочи той. „Има ясно изразено желание от над 90% от служителите на НИМХ за напускане на структурата на БАН. Това желание е категорично“, заяви Красимир Вълчев. „Въпросът не е само финансов, и ние подпомогнахме НИМХ. Има различни виждания за това как трябва да се управлява и развива институтът“, коментира образователният министър. „Има и емоции от последните седмици, които доведоха до това да се прекрати предсрочно мандатът на директора на НИМХ проф. Христомир Брънзов“, каза още той. \r\nБиляна ИВАНОВА", "date": "2018.09.12", "title": "Министър Красимир Вълчев: Не мисля, че има нагласи в други институти за отделяне от БАН, в НИМХ има такива от над 10 години"}
{"url": "http://www.focus-news.net/news/2018/09/12/2566232/sofiya-vavezhda-se-vremenna-organizatsiya-na-dvizhenie-vav-vrazka-sas-zasnemane-na-reklamen-klip.html", "text": "Въвежда се временна организация на движение във връзка със заснемане на рекламен клип. Това съобщиха от пресцентъра на  Столична община . От 17.00 часа на 13 септември до 8.00 часа на 14 септември се забраняват престоят и паркирането на пътни превозни средства без да се засягат местата в режим „служебен абонамент“ на ул. „Шипка“ между ул. „Свети Климент Охридски“ и ул. „Кракра“ от страната на сградата на Съюз на българските художници - 3 паркоместа.", "date": "2018.09.12", "title": "София: Въвежда се временна организация на движение във връзка със заснемане на рекламен клип"}
{"url": "http://www.focus-news.net/news/2018/09/12/2566226/burgas-33-godishen-mazh-se-e-prostrelyal-v-rayona-na-benzinostantsiya-razpolozhena-na-izhoda-na-grada.html", "text": "В 15.30 часа е получено съобщение за това, че в района на бензиностанция \"Лукойл\", разположена на изхода на Бургас в посока София, след магазин \"Метро\" е възникнал инцидент, при който в областта на главата се е самопрострелял с газово оръжие, 33-годишният С.С. от руенското село Соколе. Това каза за  Радио \"Фокус\"-Бургас  Цветелина Рандева, говорител на ОДМВР-Бургас. На място своевременно са пристигнали полицейски служители, както и екип на Спешна медицинска помощ, които са откарали 33-годишният пострадал в бургаска болница. \"Вероятно няма сериозни засягания, защото се касае за газов пистолет\", каза още Рандева. По думите ѝ са извършени на място подробни огледи. \"Констатирано е, че този човек е бивш служител на бензиностанцията, който е освободен от работа преди няколко месеца. Днес, без причина е извършил въпросното действие спрямо себе си. Взети са видеозаписи от камерите, разположени в района на бензиностанцията, като са разпитани свидетели и очевидци на инцидента\", допълни Рандева. \r\nДеница ДИМИТРОВА", "date": "2018.09.12", "title": "Бургас: 33-годишен мъж се е прострелял в района на бензиностанция, разположена на изхода на града"}
{"url": "http://www.focus-news.net/news/2018/09/12/2566229/bsp-sofiya-sled-namesa-na-lidera-na-stolichnite-sotsialisti-kaloyan-pargov-upravlyavashtite-v-stolitsata-se-zahvanaha-da-reshavat-problema-na-grazhdanite-ot-lui-lezhe.html", "text": "След намесата на лидера на БСП - София Калоян Паргов, управляващите в Столична община се захванаха да решават проблема на гражданите, които живеят в кооперациите на ул. „Луи Леже“ в центъра на София, съобщиха от пресцентъра на  Градския съвет на БСП - София.  През август председателят на групата на социалистите в СОС, заедно с експерти, разговаря, а след това и се срещна на място с хората, които търсеха начин да предотвратят изграждане на бетонно съоръжение за подземно разполагане на съдове за битови отпадъци на по-малко от 2 метра от входовете им и директно върху пътното платно. Тогава гражданите се оплакаха от безотговорно отношение на органите, които трябва да дадат решение на техния проблем. Хората бяха крайно недоволни, че сигналите им са прехвърляни от институция на институция и в крайна сметка няма никакъв резултат от действията им, които са с единствена цел да защитят правото си на нормален живот в собствените им домове.  \r\nТака по покана на Калоян Паргов, представители на гражданите, живеещи на ул. „Луи Леже“ присъстваха днес на заседанието на Комисията по транспорт и туризъм в Столична община. Пред тях заместник-кметът по транспорт Евгени Крусев призна, че има проблем. Той обясни, че всички спазват стриктно процедурите по ремонтите в София. Но не каза кой носи отговорност, каква е санкцията и защо след като всички процедури се спазват, пак има пропуски в извършваните дейности.  \r\n„Благодарение на присъствието на гражданите постигнахме добър резултат. Успяхме да обсъдим ситуацията, да изясним къде са пропуските в комуникацията и най-важното – да получим публично обещание от заместник-кмета по транспорт Евгени Крусев, че ще разреши проблема на хората, коментира Калоян Паргов. - По време на големи ремонти като този на ул. „Граф Игнатиев“, пряка на която е въпросната ул. „Луи Леже“, е възможно да се случат пропуски. Това го приемам. Но не приемам отношението на управляващите и на администрацията в Столична община към гражданите, които сигнализират за проблеми. Надявам се заместник-кметът Евгени Крусев да спази обещанието, което даде на хората, да отиде на място и да види с очите си какво е свършено и да намери начин да отстрани проблема“. \r\nПо време на заседанието на Комисията по транспорт и туризъм Калоян Паргов постави генерално въпроса за качеството на ремонтите в София, както и за контрола върху работата от страна на строителите. Той заяви, че точно там е заровен ключът за неудачите на Столична община при извършването на строително-ремонтни дейности в града. \r\nТретата тема, която беше засегната от председателя на групата на БСП в СОС по време на заседанието на Комисията беше за ремонта на бул. „Константин Величков“. По него в момента управляващите реализират проект за обособяване на отделно платно само за трамвайния и автобусен транспорт. За тази цел около спирките изграждат така наречените „острови“, за да бъде гарантирана сигурността на гражданите, ползващи градския транспорт и да не се налага да слизат от превозните средства директно на пътното платно, по което вървят автомобилите. \r\n“Този булевард е трети градски ринг. С реализацията на транспортната инфраструктура на „Константин Величков“ по този начин ще се получи ускоряване на градския транспорт, но в същото време ще бъде затруднено движението на автомобилите, което е преобладаващо в тази зона, коментира Калоян Паргов. - Парадоксът е, че граничещите булеварди като „Скопие“, „Габрово“ и „Акад. Иван Гешов“ имат по-голяма пропусквателна възможност и така „Константин Величков се явява тапа. В тази връзка важен е контролът върху автомобилния трафик, за да се получи поне планираното ускоряване на градския транспорт“.", "date": "2018.09.12", "title": "БСП - София: След намеса на лидера на столичните социалисти Калоян Паргов управляващите в столицата се захванаха да решават проблема на гражданите от „Луи Леже“"}
{"url": "http://www.focus-news.net/news/2018/09/12/2566231/kyustendil-lek-avtomobil-se-e-preobarnal-na-avtomagistrala-struma-pri-paten-vazel-boboshevo-dvizhenieto-e-vremenno-zatrudneno.html", "text": "Поради пътно произшествие на Автомагистрала „Струма” има временни затруднения на преминаващите през пътен възел „Бобошево”. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Временни затруднения за пътуващите по автомагистрала „Струма“. В района се е преобърнал лек автомобил в активната пътна лента, шофьорът и двамата пътници в автомобила са контактни. Оказана им е помощ от страна на Центъра за Спешна медицинска помощ. Движението се осъществява в посока София в изпреварващата лента и се регулира от пътни полицаи. \r\nВенцеслав ИЛЧЕВ", "date": "2018.09.12", "title": "Кюстендил: Лек автомобил се е преобърнал на автомагистрала „Струма” при пътен възел „Бобошево”, движението е временно затруднено"}
{"url": "http://www.focus-news.net/news/2018/09/12/2566234/vazmozhni-sa-vremenni-prekasvaniya-na-programata-na-radio-fokus-sofiya.html", "text": "Възможни са временни прекъсвания на излъчването на програмата на  Радио „Фокус“-София . Краткотрайни смущения се очакват на 13 септември (четвъртък), между  00.00  часа и 01.00 часа. В този интервал можете да слушате програмата на Радио „Фокус“-София онлайн на интернет страницата на Радио „Фокус“.", "date": "2018.09.12", "title": "Възможни са временни прекъсвания на програмата на Радио „Фокус“-София"}
{"url": "http://www.focus-news.net/news/2018/09/12/2566233/alsat-m-makedoniya-holandskiyat-vanshen-ministar-pristigna-v-skopie-za-podkrepa-na-referenduma-za-imeto.html", "text": "Холандският външен министър Стеф Блок оцени като историческо постижение Договора с името, който според него отваря пътя за интеграция на страната в евроатлантическите структури. Блок подчерта, че освен отговорността на политиците и гражданите имат важна роля за бъдещето на страната, предава скопският телевизионен канал   „Алсат-М“. \r\n\"Осъзнавам, че Преспанското споразумение е чувствителен компромис, но решаването на този въпрос отваря врата за по-добро бъдеще за Македония. Зависи от всички политически актьори, включително и опозицията дали ще продължат по този път до край. Референдумът е част от демократичния процес и за това трябва да се разглеждат аргументите „за“ и „против“. Остава на гражданите да вземат решение за благото на страната“,  заяви  Стеф Блок- министър на външните работи на Холандия. \r\nТой допълни че Холандия подкрепя решимостта на Македония да се присъедини към НАТО и ЕС, но че неговата политика от гледна точка на разширяване на Съюза все още остава строга. Освен това, той насърчи Македония да задълбочи усилията за осъществяване на реформите, с цел Холандия да даде подкрепа за започване на преговори за членство през 2019 година.  Виктор Турмаков", "date": "2018.09.12", "title": "„Алсат-М“ (Македония): Холандският външен министър пристигна в Скопие за подкрепа на референдума за името"}
{"url": "http://www.focus-news.net/news/2018/09/12/2566235/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Мокри на места, но нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, на места превалява слаб дъжд. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за произшествия по пътищата в областта. \r\nДвижението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ град Смолян пътните настилки са мокри на места. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.12", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2018/09/12/2566222/ministar-krasimir-valchev-prekratyavaneto-na-mandata-na-direktora-na-nimh-beshe-neumestno-s-po-skoro-nakazatelen-harakter.html", "text": "Решението за предсрочното прекратяване на мандата на директора на НИМХ, дори и то да има своите основания, е изключително неуместно. Това каза пред журналисти след заседание на парламентарната образователна комисия министърът на образованието и науката Красимир Вълчев, предаде репортер на  Агенция „Фокус“ . „Прекратяването на мандата имаше по-скоро наказателен, отколкото принципен характер“, обяви той. „Трябваше да се въздържат от него, то не е крачка към разрешаването на конфликта, а напротив. Изходът е сега да има декларация от двете страни“, коментира Красимир Вълчев. „Моят апел беше колективът на НИМХ да предложи своя кандидатура за изпълняващ длъжността директор, която УС да утвърди. До момента няма такава“, заяви образователният министър. „Там има наслоени емоции, които трябва да се преодолеят. Служителите на Института казват, че никой не иска да изпълнява длъжността директор, защото се опасяват от лични нападки и компрометиране“, посочи Вълчев и увери, че такова наказателно отношение няма да има. \r\nБиляна ИВАНОВА", "date": "2018.09.12", "title": "Министър Красимир Вълчев: Прекратяването на мандата на директора на НИМХ беше неуместно, с по-скоро наказателен характер"}
{"url": "http://www.focus-news.net/news/2018/09/12/2566218/ministar-krasimir-valchev-prizovavam-ban-i-nimh-da-sprat-s-lichnite-napadki.html", "text": "Призовавам за разум, да спрат с личните нападки, да си подадат ръка и да подпишат декларация, както предложиха синдикатите. Да започнем да работим за извеждане на Института от БАН. Това каза пред журналисти след заседание на парламентарната образователна комисия министърът на образованието и науката Красимир Вълчев по повод решението на Общото събрание на БАН да позволи частично излизане на НИМХ от Академията, предаде репортер на  Агенция „Фокус“ . „Служители трябва да заявяват кой иска да остане в БАН и кой ще напуска. Да се реши въпросът с правоприемствеността“, посочи той. „Те продължават с личните нападки. Рискуваме следващата седмица да нямаме прогноза за времето“, коментира Вълчев. „Готов съм да бъда медиатор в този процес, но преди всичко те трябва да проявят разум“, обяви той. „Логично е от 1 януари 2019 година да прехвърлим финансирането на дейността на института към министерството, което решим“, обясни министърът. „БАН трябва да вземе решение за трансформиране на Института. Ние веднага сме готови със съответното реципрочно решение да го преобразуваме като такъв и по Закона за администрацията“, поясни той. „Те настояват да бъдат към Министерството на образованието и науката, за да запазят статута си на научна организация“, посочи Красимир Вълчев и допълни, че другият аргумент на НИМХ е, че образователното министерство е относително по-неутрално. \r\nБиляна ИВАНОВА", "date": "2018.09.12", "title": "Министър Красимир Вълчев: Призовавам БАН и НИМХ да спрат с личните нападки"}
{"url": "http://www.focus-news.net/news/2018/09/12/2566236/burgas-vazstanoveno-e-dvizhenieto-po-pat-i-9-pomorie-aheloy-v-posoka-aheloy.html", "text": "Възстановено е движението по път I-9 Поморие - Ахелой в посока Ахелой. Това съобщиха от пресцентъра на  Агенция \"Пътна инфраструктура\" .", "date": "2018.09.12", "title": "Бургас: Възстановено е движението по път I-9 Поморие - Ахелой в посока Ахелой"}
{"url": "http://www.focus-news.net/news/2018/09/12/2566237/patnitsi-ot-livan-sa-vlezli-bez-proverka-na-bagazha-na-letishte-sofiya.html", "text": "Пътници от Ливан са влезли без проверка на багажа на Летище София, съобщава  Нова телевизия . \r\nПо първоначална информация полет \"FB 814\" на авиокомпания „България ер“, кацащ от Бейрут, е имал на борда си около 40 души, а при трансфера багажът на пътниците от този полет не е бил проверен. \r\nОт Летище София потвърдиха за медията, че инцидентът се е случил на 3 септември. Допуснато било смесване на пътниците, пристигащи от „трета страна“ с вече проверени заминаващи пътници. Властите били информирани веднага и са взети мерки за гарантиране на сигурността. \r\nОт Гранична полиция обявиха, че при транзитни пътници отговорността е изцяло на летището.", "date": "2018.09.12", "title": "Пътници от Ливан са влезли без проверка на багажа на Летище София"}
{"url": "http://www.focus-news.net/news/2018/09/12/2566230/ministerstvoto-na-otbranata-na-rusiya-teroristite-v-idlib-imat-namerenie-da-izpolzvat-hlor-po-vreme-na-postanovachna-himicheska-ataka.html", "text": "Центърът за примирието на враждуващите страни в Сирия към министерството на отбраната на Русия съобщи, че терористи се готвят да използват отровни вещества на основата на хлор срещу участниците в постановъчните снимки в провинция Идлиб, предава  РИА Новости. \r\nОтбелязва се, че в подготовката на провокацията участват „Бели каски“ . За снимките в североизточната част на Хан Шейхун е разгърнат специален полеви медицински пункт. \r\nПланира се за атаката да бъде обвинена сирийската армия. \r\n„От 9 септември „Белите каски“ в град Хан Шейхун постоянно вечерно време провеждат репетиции на постановъчните снимки на „химическото нападение“ с участието на до 30 цивилни лица, включително на около 10 деца между 8 и 12-годишна възраст“, разказват в Центъра.  \r\nИма данни, че и в град Кафер Зайте се готви постановка на химическа атака. За инсценирането терористите ще използват 22 деца, заедно с родителите им. \r\n„Още една група сирачета, отвлечени от бежански лагер ще бъдат снимани в леталните сцени и сега се държат в затвора „Икаб“, контролиран от терористите от „Джебхат ан Нусра“, пише в съобщенията. \r\nВ Центъра съобщават, че след снимките от 11 септември терористите от „Белите каски“ са одобрили два сценария да предаване „след заповед“ на материалите на ОЗХО и на ООН.   Виктор Турмаков", "date": "2018.09.12", "title": "Министерството на отбраната на Русия: Терористите в Идлиб имат намерение да използват хлор по време на постановъчна химическа атака"}
{"url": "http://www.focus-news.net/news/2018/09/12/2566238/aktsenti-v-sutreshniya-blok-na-radio-fokus-dobro-utro-balgariya-na-13-septemvri.html", "text": "25-годишен неправоспособен водач на автомобил причини смъртта на велосипедист във Варна. Трагичният инцидент отново налага акцент върху важните въпросителни около черната статистика на пътя. За контрола върху поведението на шофьорите и ефективността на множеството промени в Закона за пътищата ще разговаряме с експерта по пътна безопасност и бивш директор на КАТ комисар Алекси Стратиев.  \r\nСлед прощалната реч на председателя на Европейската комисия (ЕК) Жан Клод Юнкер - каква Европа ще остави той на наследника си и кои ще са най-големите предизвикателства пред европейската общност? Тези и други въпроси коментираме с ръководителя на представителството на ЕК в България Огнян Златев.  \r\nЩе се насочим и към Пещера, за да отчетем изминалите летни месеци и да поставим акцентите на работата на Общината през новия сезон. Това ще направим с помощта на кмета на Пещера Николай Зайчев.  \r\nВ минутите след 9 часа Натали Стефанова от  Радио „Фокус“-Пирин  ще насочи вниманието ни към откриването на театралния сезон в Благоевград.  \r\nТези и още теми - в сутрешния блок на  Радио „Фокус“  „Добро утро, България“, от 06.00 до 10.00 часа на 13 септември, с водещ Виктория Месробович - Кувенджиева.", "date": "2018.09.12", "title": "Акценти в сутрешния блок на Радио „Фокус“ „Добро утро, България“ на 13 септември"}
{"url": "http://www.focus-news.net/news/2018/09/12/2566240/sofiya-vremenno-se-zabranyava-vlizaneto-v-uchastak-na-ul-panayot-volov-poradi-stroitelni-deynosti.html", "text": "От 13 септември до 19 септември се забранява влизането на превозни средства по ул. „Панайот Волов“ в София, в участък от 90 м, считано от бул. „Янко Сакъзов“ в посока ул. „Врабча“. Това съобщиха от пресцентъра на  Столична община . Промяната в организацията на движение са налага във връзка със строителни дейности.", "date": "2018.09.12", "title": "София: Временно се забранява влизането в участък на ул. „Панайот Волов“, поради строителни дейности"}
{"url": "http://www.focus-news.net/news/2018/09/12/2566241/sofiya-vazstanoveno-e-dvizhenieto-v-aktivnata-lenta-na-avtomagistrala-struma-pri-km-32-v-posoka-sofiya-v-rayona-na-staro-selo.html", "text": "Движението е възстановено в активната лента при км 32 в посока София на АМ „Струма“, в района на Старо село. Това съобщиха от пресцентъра на  Агенция \"Пътна инфраструктура\" (АПИ).", "date": "2018.09.12", "title": "София: Възстановено е движението в активната лента на автомагистрала \"Струма\" при  км 32 в посока София, в района на Старо село"}
{"url": "http://www.focus-news.net/news/2018/09/12/2566239/pregled-na-mezhdunarodnite-novini-do-18-chasa-agentsiya-fokus.html", "text": "Европейският парламент одобри спорен европейски закон за авторското право, който дава повече права на новинарските агенции и на звукозаписните компании срещу интернет-гигантите като „Гуугъл“ и „Фейсбук“. \r\nЗаконът е подкрепен от традиционните медии, които търсят печалби във времена, когато потребителите не използват телевизия и вестници и парите за реклама се пренасочват към интернет-платформите.  \r\nЕвропейските депутати, по време на заседание в Страсбург гласуваха с 438 в полза на мерките срещу 226 против и 39 въздържали се.  Слабият Европейския съюз не може да се разшири в региона на Западните Балкани, е заявил президентът на Словения Борут Пахор на форума в Блед. \r\nЕвропейският съюз е отслабен от Брекзит и, може би, ще трябва да отложи плановете си за експанзия в региона на Западните Балкани, заяви Пахор. \r\nПо неговите думи, ЕС не може да се надява да присъедини страни като Сърбия, Черна гора и Албания като нови членки в неговото сегашно състояние. \r\n***   Земетресение с магнитуд 5,2 по скалата на Рихтер е регистрирано край турското средиземноморско крайбрежие. \r\nЗеметресението е регистрирано на 103 км. южно от Анталия и на 228 км северозападно от столицата на Кипър Никозия в 9:21 часа българско време на дълбочина от 60 км. \r\nНяма данни за жертви и разрушения. \r\n***   Ръководителят на отдела по разширяването на ЕС към австрийското МВнР Клаус Волфер заяви, че страната му е притеснена от граничния спор между Хърватия и Словения, заради което смята, че страните от Западните Балкани трябва да решат граничните си проблеми преди влизането си в Съюза. \r\nГоворейки на конференция, посветена на австрийското председателство на ЕС в Сараево Волфер подчерта, че именно заради този граничен спор в Съюза съществуват резерви за членството на Западните Балкани \r\n„Председателството на Австрия с ЕС представлява възможност за нейните представители да поръчат на политиците от балканския регион, че сред най-важните цели е и решаването на граничните въпроси и трябва да бъдат решени преди приемането в ЕС“, добави Волфер. \r\nСпоред него европейската интеграция на балканските страни ще зависи от „три възела“ - отношенията между Македония и Гърция, преговорите между Сърбия и Косово и начина, по който ЕС ще отговори на предизвикателствата, които идват от САЩ, Китай и Индия. \r\n„Първият (възел) ще бъде лесно решен, защото компромисът е почти тук, затова Македония би трябвало да бъде интегрирана не само в НАТО, но и в процеса на присъединяване към ЕС“, убеден е служителят. \r\nЩо се отнася до отношенията между Белград и Прищина, Волфер оцени, че нещата тук са по-сложни, но добави, че все пак е важно, че диалогът е в ход. \r\n***  Заместник-помощник държавният секретар на САЩ Матю Палмър призова към пълно нормализиране на отношенията между Косово и Сърбия. \r\n„Необходима е пълна нормализация на отношенията, което в момента означава  определеното на  водените от ЕС преговори. Ние подкрепяме тези преговори, подкрепяме ролята на върховния представител на ЕС по външната политика и политиката на сигурност Федерика Могерини, за да помогнем на Белград и Прищина да се споразумеят за пълната нормализация на отношенията“, заяви Палмър. \r\nТой подчерта, че САЩ имат  добри отношения с Белград от години насам и подчерта, че Америка и Сърбия имат една цел. \r\n„За Сърбия това ще е напредък към членство в ЕС, което е стратегическа цел на Сърбия и нещо, което САЩ силно подкрепя“, допълни високопоставеното длъжностно лице. \r\nСпоред него Сърбия, за да постигне тази цел „трябва да се примири с Косово“ \r\nЗапитан дали Америка приема споразумение между Сърбия и Косово за размяна на териториите, Палмър заяви, че САЩ искат да видят „всеобхватен, местен договор, посветен на напредъка“, опитвайки се да даде пространство на преговарящите за най-добрата сделка, която може да го постигнат. \r\n***  Президентът на Косово Хашим Тачи продължава обиколката си в съседните страни, прокарвайки идеята си заедно с президента на Сърбия Александър Вучич за промяна на границите. Той посети Скопие, опитвайки се да убеди македонския министър-председател Зоран Заев, че идеята му няма да повлияе на териториите на Македония, Албания и Черна гора. \r\n„Няма да сключим споразумение, което да навреди на нашите приятели, били те Македония, Албания, Черна гора или друга държава. Ще бъде споразумение, напълно координирано с ЕС, САЩ и с нашите приятели и партньори“, заяви Тачи. На свой ред Заев заяви, че неговата държава приема диалога между Косово и Сърбия. „Македония подкрепя решение, което да доведе до мир и стабилност в региона. Важно е лидерите в региона да се обединят по пътя към евроатлантическата интеграция“, заяви Заев по време на съвместна пресконференция с Тачи. \r\nНа свой ред косовският президент посочи необходимостта от сътрудничество между двете страни, заявявайки, че Прищина няма открити въпроси със Скопие. „Косово и Македония са две приятелски страни с отлично сътрудничество“, заяви Тачи, който прие споразумението постигнато между Скопие и Атина.  \r\n***   Основната опозиционна партия на Македония ВМРО-ДПМНЕ призова своите привърженици да гласуват на предстоящия референдум за името „по съвест“. Председателят на партията Християн Мицковски обоснова решението на партията, прието след продължително заседание, с това, че „националните въпроси трябва да се решават от нацията“. \r\n„Въпросът за името е един от най-важните в страната. Това е въпрос не относно мен, Християн Мицковски или за министър-председателя Зоран Заев, а за цяла Македония и за всичките ѝ граждани“, заяви политикът. Решението на ВМРО-ДПМПЕ е огласено няколко дни, след като учредителите на партията Любчо Георгиевски и Любе Бошняковски, призоваха гражданите на Македония да гласуват на референдума. \r\nВъпреки неутралната си позиция по отношение на референдума, опозиционната партия продължава да критикува споразумението между Македония и Гърция, според което държавата трябва да промени името си, превръщайки се в „Република Северна Македония“. Според нея, приемайки това споразумение, правителството на Зоран Заев е „разрушило преговорните позиции“ на Скопие. \r\n„Ние няма да приемем споразумението за името. Ние сме против, защото променя конституцията на страната, националната идентичност, паспорта и идентичността на всеки гражданин“, заяви Християн Мицковски. \r\n***", "date": "2018.09.12", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/09/12/2566242/obshtina-haskovo-vav-vrazka-s-publikatsiya-za-sabirane-na-sredstva-ot-roditelite-na-uchenitsi-tova-protivorechi-na-zakona-za-preduchilishtno-i-uchilishtno-obrazovanie.html", "text": "Във връзка с публикация в медиите за събиране на средства от родителите на ученици експертите в Община Хасково припомнят, че че това противоречи на Закона за предучилищно и училищно образование. От миналата година е в сила и заповед на кмета Добри Беливанов забраняваща събирането на средства от родителите. Според разпоредбите, ако училище е събирало пари принудително, директорът подлежи на санкция, включително дисциплинарна. Настоятелствата също нямат право да събират пари от родителите. Това съобщиха от пресцентъра на  Община Хасково . \r\nОт Общината прилагат част от текста на докладна записка, която ще бъде внесена от кмета Добри Беливанов за разглеждане от Общински съвет Хасково на предстоящо заседание в края на месец септември, за актуализацията на бюджета – корекция на капиталовата програма и компенсирани промени по Бюджета на Община Хасково: \r\n„В началото на годината с приемането на бюджета на община Хасково съгласно Решение на ОбС- Хасково № 596/26.01.2018 г. се обособиха средства за денонощна охрана на общинските училища-129 000 лв., с цел решение на наболелия проблем със сигурността в учебните заведения. През годината, по инициатива на Общински съвет- Хасково, бе извършена компенсирана промяна по бюджета на първостепенния разпоредител съгласно Решение №711/29.06.2018 г. като планираните 129 000 лв. бяха прехвърлени по параграф 45-00 „Субсидии и други текущи трансфери за юридически лица с нестопанска цел“, и то отново в дела на местните дейности. С цел вярно и точно представяне на финансовата информация и спазване на нормативната база в бюджетния сектор е необходимо  да се има предвид, че: \r\n-\tпланираните средства са за охрана на училища, чиято дейност се финансира изцяло по Единен разходен стандарт, т.е. всички допълнителни средства по решения на местни органи  се класифицират като Дофинансиране, а не като Местна дейност; \r\n-\tпараграф 45-00 „Субсидии и други текущи трансфери за юридически лица с нестопанска цел“ не е коректен, тъй като се използва за предоставяне на средства на организации с нестопанска цел (читалища, клубове, фондации). В случая правният статут на училищата не е организация с нестопанска цел, а съгласно чл. 29 от ЗПУО е „Юридическо лице- учебно заведение“; \r\n-\tТова е разходен параграф, а предоставяйки тези средства се извършва промяна в бюджета на училищата в посока увеличение. В този ред взаимоотношенията между първостепенен разпоредител и второстепенните му разпоредители се осчетоводяват като вътрешнокасови трансфери по подпараграф 61-09. \r\nВъв връзка с гореизложеното предлагам следната компенсирана промяна в Общинска администрация: \r\nУвеличава се подпараграф 61-09 „Вътрешни трансфери в системата на първостепенния разпоредител (-)“ със 129 000 лв., като за сметка на това се намалява параграф 45-00 „Субсидии и други текущи трансфери за юридически лица с нестопанска цел“- 129 000 лв. В зависимост от избрания от всеки ръководител метод на разходване във второстепенния разпоредител осигурените средства ще се планират или като разходи за възнаграждения и осигурителни вноски на персонал, или като разходи за външни услуги.“. \r\nАко Общински съвет-Хасково подкрепи тази промяна в бюджета, средствата за охрана на учебните заведения ще бъдат преведени в най-кратък срок.", "date": "2018.09.12", "title": "Община Хасково, във връзка с публикация за събиране на средства от родителите на ученици: Това противоречи на Закона за предучилищно и училищно образование"}
{"url": "http://www.focus-news.net/news/2018/09/12/2566245/neyko-genchev-obshtestvenik-do-6-mesetsa-tryabva-da-stane-yasno-dali-vav-veliko-tarnovo-shte-ima-filial-na-pekinskiya-ezikov-universitet.html", "text": "До 6 месеца трябва да стане ясно дали във Велико Търново ще има филиал на Пекинския езиков университет. Това заяви в предаването „Царевград Търнов – славата и величието на България“ на  Радио „Фокус“  инициаторът на идеята – общинския съветник, издател и общественик Нейко Генчев от Велико Търново. Предложението е направено по време на визита на Генчев в Китай и е одобрено от страна на ръководството на висшето училище. Проектът вече се подготвя. Въпреки това процедурата е доста дълга и тромава. Китайската образователна система е изключително стриктна и има много неща, които трябва да се доуточнят.  \r\n„Мога категорично да заявя, че към идеята има изключително голям интерес, който бе потвърден многократно дори и след като делегацията се запозна със ситуацията на място. Съгласиха се, че едва ли има по-подходящо място от Велико Търново, където може да се направи такова нещо. Но има особености в китайската образователна система, като например те трябва да получат официално разрешение за инвестициите, които ще направят. Не вярвам да има проблем с това, но процедурата изисква време“, допълни Генчев. Той уточни, че към момента тече подготовката на двустранен меморандум, в който ще се опишат бъдещите дейности и условните срокове за изпълнението им. Започната е и процедура за съгласуване с нужните държавни органи в Китай и България. \r\nЛуиза ТРАНЧЕВА", "date": "2018.09.12", "title": "Нейко Генчев, общественик: До 6 месеца трябва да стане ясно дали във Велико Търново ще има филиал на Пекинския езиков университет"}
{"url": "http://www.focus-news.net/news/2018/09/12/2566244/rumyana-glavcheva-ekspert-seizmolog-dve-umerenosilni-dalboki-zemetreseniya-stanaha-v-rayona-na-vilaet-antaliya-ne-se-ochakvat-shteti.html", "text": "На 12 септември 2018 г. , сряда, в 09:21 местно време се случи средно интензивно земетресение в залива Анталия. Магнитудът на земетресението е 5.2 (според оценките на Евро-Средиземно-морския и на Американския център), а дълбочината на източника е около 60 км под морското дъно, съобщава   Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) \r\n Следователно,  земетресението е генерирано под земната кора. Това предопределя и относително силни усещания в континетална югозападна Турция. Земетресението е силно усетено във вилает Анталия и умерено в северозападно разположения вилает Бурдур. През изминалите часове огнището на земетресението с магнитуд 5.2 е създало (регистрирани от турски сеизмологичен център) 9 вторични труса с магнитуди между 2 и 3.7 – само два от афтершоковете са с магнитуд по-голям от 3. Във вторник в 02:03 местно време на тридесетина километра север-северозападно от град Анталия бе регистрирано още по-дълбоко земетресение с магнитуд 4.9. Дълбочината на източника се оценява на около 105 км. Изобщо, в този район на Източното Средиземноморие се очертава увеличаване на сеизмоактивните дълбочини в посоки север и север-североизток. Това е причинено от натиска, който упражнява Африканската плоча. \r\nСпоред  турските учени  югозападната част от територията на Анталия е в режим на “отваряне” между основните активни разломи. В минали времена само на стотина километра от град Анталия са документирани земетресения с интензивност на максималното въздействие от VIII-IX степен по 12-степенната скáла. Известно със силата си е земетресение през 1870 година, породено от разлом близо до Средиземноморското крайбрежие между Фетие (вилает Мугла) и Каш (вилает Анталия). През инструменталния период на сеизмологията в Турция (след 1900 г.) най-силните удари върху град Анталия са от земетресения с магнитуд между 5 и 5.9. Те са с епицентри във вилаетите, граничещи с вилает Анталия на запад и северозапад. Най близко до центъра на града (само 95 км) е епицентърът на земетресение с магнитуд 6.9, станало на 4 октомври 1914 година. Случил се близо до езерото Бурдур, трусът създава сътресения с интензивност до VIII-IX степен. Пораженията от земетресението и последващото опожаряване са големи – повредени над 17 хиляди домове и констатирани 2344 човешки загуби.", "date": "2018.09.12", "title": "Румяна Главчева, експерт сеизмолог: Две умереносилни дълбоки земетресения станаха в района на вилает Анталия. Не се очакват щети"}
{"url": "http://www.focus-news.net/news/2018/09/12/2566243/predstoyashti-sabitiya-v-stranata-za-13-septemvri-agentsiya-fokus.html", "text": "*** \r\nОт 10.00 часа на „Дондуков“ 2 в зала 347 вицепрезидентът Илияна Йотова ще проведе среща с министъра на външните работи на Кралство Мароко Насер Бурита. \r\n*** \r\nОт 09.00 часа започва редовното заседание на Народното събрание. \r\n*** \r\nОт 15.00 часа председателят на Народното събрание Цвета Караянчева ще се срещне с министъра на външните работи и международното сътрудничество на Кралство Мароко Насер Бурита.  \r\n*** \r\nОт 11.30 часа в лозовия масив на изба „Мидалидаре Естейт“ министърът на земеделието, храните и горите Румен Порожанов ще открие гроздобера в село Могилово, община Чирпан, област Стара Загора.  \r\n*** \r\nВ 11.45 часа вицепремиерът и министър на външните работи Екатерина Захариева ще приеме министъра на външните работи на Кралство Мароко Насер Бурита. Около 13.10 часа двамата ще направят изявление за медиите.  \r\n*** \r\nОт 12.00 часа министърът на труда и социалната политика Бисер Петков ще даде пресконференция, на която ще представи  напредъка при подготовката на Закона за социалните услуги. Събитието ще се проведе в зала „Пресцентър“ на Министерството на труда и социалната политика.  \r\n*** \r\nОт 9.00 часа в сградата на Министерството на околната среда и водите (бул. „Мария Луиза\" 22) Европейският център за знания в областта на ресурсната ефективност (EREK) ще проведе семинар на тема „Ресурсна ефективност в туристическия сектор\". \r\n*** \r\nОт 10.30 часа в зала „Роял І“ на хотел „Балкан“ МОСВ организира пресконференция по проекта за Национална стратегия за адаптация към изменението на климата. \r\n*** \r\nОт 9.30 часа ще се проведе редовно заседание на Пленума на ВСС.  \r\n*** \r\nОт 9.30 часа в зала „Средец“ на „София Хотел Балкан“ ще се проведе международна конференция на тема „Заедно срещу завладяването на държавата: иновативни методи за разследване на измамите с европейските средства за земеделие\", организирана от Центъра за изследване на демокрацията. \r\n*** \r\nОт 9.30 часа в XV състав на Специализирания наказателен съд ще се гледа делото срещу Алексей П., Антон П., Кирил Т., Марчело Д., Янко П.  \r\n*** \r\nОт 10.00 часа започва заседание на Столичният общински съвет. \r\n*** \r\nОт 10.00 до 13.00 часа в „Перото“ ще се състои затворено събитие на Центъра за приобщаващо образование.  \r\n*** \r\nОт 10.00 часа Софийски градски съд ще заседава по въззивната мярка на Пеньо Мангъров, арестуван по обвинение за изнасилване. \r\n*** \r\nОт 10.00 часа в V състав на Специализирания наказателен съд ще се гледа делото срещу Хованес М., Пламен Т., Мариян М. и др., обвинени в организиране и ръководене на организирана престъпна група с цел избягване плащане на данъчни задължение в големи размери.  \r\n*** \r\nОт 10.00 часа в IX състав на Специализирания наказателен съд ще се гледа делото срещу Гроздан Т., Иван П., Калоян Г. и др., обвинени в организиране и ръководене на организирана престъпна група.  \r\n*** \r\nОт 10.00 часа в Sofia Ring Mall ще бъде открито първото специализирано изложение за електромобили в България - ELECTRO MOBILITY EXPO 2018. \r\n*** \r\nОт 10.30 часа в XVIII състав на Специализирания наказателен съд ще се гледа делото срещу Бисер Х. и Ивайло И., обвинени в организиране и ръководене на организирана престъпна група.  \r\n*** \r\nОт 10.30 часа в XVII състав на Специализирания наказателен съд ще се гледа делото срещу Алексей З., обвинен в подкуп.  \r\n*** \r\nОт 10.30 часа в зала 3 на Cine Grand в Sofia Ring Mall ще бъде открита конференцията „Развитие на електромобилността в България“.  \r\n*** \r\nОт 10.30 часа в Литературен клуб „Перото“ ще бъде представен Индекс на успешното училище на Център за приобщаващо образование и национално - представително проучване „Благополучието на учениците в 7-ми клас“. \r\n*** \r\nОт 11.00 часа в XI състав на Специализирания наказателен съд ще се гледа делото срещу Станислав М. и Крум Р., обвинени в образуване и ръководене на организирана престъпна група.  \r\n*** \r\nОт 11.00 часа на ул. „Леге“ 4 Изпълнителна агенция за насърчаване на малките и средните предприятия (ИАНМСП) ще представи информация за хода на изпълнение на проект „Организиране на търговски мисии и форуми за български производители и чуждестранни купувачи“. \r\n*** \r\nОт  12.00 часа в сградата на Следствения отдел към Софийската градска прокуратура на бул. „Монтевидео“ ръководителят на Софийска градска прокуратура Емилия Русинова ще открие специално помещение, предназначено за разпити на деца, извършители на престъпления – т.нар. „Синя стая“. На откриването ще присъстват зам.-министър на правосъдието Евгени Стоянов, Даниела Машева, член на Висшия съдебен съвет и председателят на Софийския районен съд Александър Ангелов . \r\n*** \r\nОт 13.00 в Националния пресклуб на БТА ще се проведе пресконференция на ПП „Възраждане”, по време на която ще бъдат представени данни за злоупотребите при строежа на т. нар. „Свинска ограда” по границата с Румъния, за чумата по свинете и за „чумата в Странджа“. \r\n*** \r\nОт 13.30 часа в I състав на Специализирания наказателен съд ще се гледа делото срещу Иван С., Янко К., Николай Х. и др., обвинени в организиране и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Димитър В., обвинен в изнудване.  \r\n*** \r\nОт 13.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в получаване на подкуп.  \r\n*** \r\nОт 14.00 часа IX състав на Специализирания наказателен съд ще се гледа делото срещу Радослав Б., Денис Б., Мариян К. и др., обвинени в организиране и ръководене на организирана престъпна група.  \r\n*** \r\nОт 14.30 часа в Националния пресклуб на БТА ще бъде представен новият документален филм „С ботевски дух”, посветен на големия български журналист Стефан Продев. Режисьор и сценарист на филма е Петко Горанов. \r\n*** \r\nОт 15.00 часа БСП - София организира безплатна юридическа приемна в постоянната приемна на градския съвет на партията (ул. \"Леге\" 10, ет. 1).  \r\n*** \r\nОт 15.00 часа в V състав на Специализирания наказателен съд ще се гледа делото срещу Пламен С.  \r\n*** \r\nОт 15.30 часа в Централната избирателна комисия ще се отварят публично офертите за извършване на пазарно проучване, анализ и консултиране за определяне на прогнозна цена за производство, закупуване, наемане – дългосрочно или краткосрочно (еднократно) и доставка на специализирани устройства за машинно гласуване. Отварянето на офертите ще се състои на адрес в сградата на пл. „Княз Александър I“ № 1, етаж „Мецанин“, зала № 42, вход откъм бул. „Княз Александър Дондуков“. \r\n*** \r\nОт 17.00 часа в Литературния кът на Алея на книгата ще бъдат представени „Together Academy“ и фондация „Въздигане”.   \r\n*** \r\nОт 18.00 часа Литературния кът на Алея на книгата ще бъде представена книгата „Япония, Филипини- моето пътешествие на духа“ от Нели Нановска.  \r\n*** \r\nОт 18.00 часа в Чешки център на Алея на книгата ще бъде представена книгата „Поетът“ от Мартин Райнер.  \r\n*** \r\nОт 18.30 часа в 88 СУ „Димитър Попниколов“ ще се състои среща на жителите на ж.к. „Овча Купел“ с кмета на района Христина Семерджиева във връзка с инцидент с неукрепен изкоп, в който пропадна лек автомобил. По-рано, от 09.00 часа, преди сесията на Столичен общински съвет представители на Асоциация за регулиране на отношенията в етажната собственост-Справедливост ще бъдат пред входа на Столична община, където ще очакват среща с общински съветници, които да подкрепят исканията им срещу прекомерното застрояване в ж.к. „Овча Купел“. \r\n*** \r\nОт 19.00 часа в книжен център „Гринуич“ на Алея на книгата ще бъде представен сборникът с разкази „Тази вечер нищо не е случайно“ от Палми Ранчев. \r\n*** \r\nОт 19.00 часа Литературния кът на Алея на книгата ще се проведат забавни и образователни игри за деца. \r\n*** \r\nОт 19.00 часа на бул. „Васил Левски“ 55 ще бъде открита изложбата „Портретът“.  \r\n*** \r\nОт 18.00 часа народните представители от „БСП за България“ Надя Клисурска, Петър Кънев, Ирена Анастасова, Николай Бошкилов и Иван Ченчев ще се срещнат с жители на Благоевград в конферентната зала на хотел „Кристо“.  \r\n*** \r\nОт 11.00 ч. в клуба на втория етаж на РДПБЗН – Бургас ще се проведе пресконференция. От 11.30 часа ще бъде почетена паметта на загинали при изпълнение на служебния си дълг огнеборци чрез поднасяне на венци и цветя на паметната плоча пред сградата на РДПБЗН – Бургас. В 16.30 часа ще се проведе среща с ветерани. В 18.00 часа на площада пред паметника-мемориал „Пантеона” ще бъдат представени възможностите на новата пожарогасителна и аварийно-спасителната техника. \r\n*** \r\nОт 16.30 часа общинският съветник от ГЕРБ - Бургас Бойчо Георгиев ще проведе открита приемна в централата на партията на ул. „Конт Андрованти“ 5.  \r\n*** \r\nОт 11.00 часа в клуба на ПП АБВ - ул. „Христо Попович“ 34 (срещу  Ботевата градинка), областният съвет на ПП АБВ-Варна организира пресконференция с участието на председателя на ПП АБВ Румен Петков. \r\n*** \r\nОт 18.00 часа в зала „Пленарна“ на Община Варна в рамките на XX-то издание на Седмицата на православната книга ще бъдат представени книги на Фондация „Двери” и на издателство „Омофор”.  \r\n*** \r\nОт 19.00 часа до 20.00 часа на открития паркинг на Мол Варна осем пилота – европейски и национални дрифт шампиони от България, Румъния и Сърбия, ще представят уменията си на дрифт шоу - Summer Drift Show Varna 2018. \r\n***    \r\nОт 10.00 часа в парка на селото  ще се проведе закриване на лятна полицейска академия – Ресен.  \r\n***    \r\nОт 10.00 часа на стадион „Ивайло“ Красимир Балъков и двама водещи футболисти на „Етър“ ще дадат пресконференция.  \r\n***    \r\nОт 11.00 часа в зала 302 на Община Велико Търново ще се проведе пресконференция за събитията по случай 110-годишнината от Независимостта на България.  \r\n***    \r\nОт 12.00 часа в парка на селото ще се проведе Обучение на деца и младежи по проект „Оцеляване сред природата“.  \r\n***    \r\nОт 12.00 часа в пресклуба на БТА ще се състои пресконференция на кмета на община Павликени инж. Емануил Манолов във връзка с есенните празници в града и предстоящото състезание \"4 х 4\".  \r\n***    \r\nОт 13.00 часа в Лапидариума на Археологическия музей ще се проведе пресконференция за спектакъла „12-та нощ“ по Уилям Шекспир.  \r\n***    \r\nОт 14.00 часа в заседателната зала на Областна дирекция на МВР ще се проведе брифинг по повод началото на учебната година.  \r\n***    \r\nОт 17.30 часа в Изложбени зали „Рафаел Михайлов“ ще бъде открита Оттатък е реката“ – изложба на Стоимир Стоилов и Джем Мустафа.  \r\n***    \r\nОт 18.00 часа в МДТ „Константин Кисимов“ ще се проведе  „Оперетни шедьоври и канцонети“ – концерт на МДТ „Константин Кисимов“.  \r\n***    \r\nОт 18.00 часа на централния площад ще се проведе закриване на лятна полицейска академия – Дебелец.  \r\n***    \r\nОт 18.30 часа Парк „Асеневци“ Un Beso Fiesta: Музикална академия за деца, уроци по зумба и „Зумба парти“.  \r\n*** \r\nОт 12.00 часа Врачанският митрополит Григорий ще освети камбана на подземната църква „Св. Никола“. На събитието ще присъства и кметът Калин Каменов.  \r\n*** \r\nОт 17.00 часа в ЕВК „Св. Софроний Врачански“ Стоян Николов-Торлака ще представи книгата „Иваил цар“, втора книга.  \r\n*** \r\nОт 19.00 часа в градската концертна зала ще се проведе концертът Месец на клавишите.  \r\n*** \r\nОт 19.00 часа в камерната зала на ДКТ ще се състои премиерата на спектакъла „Предградие“ от Ерик Богосян.  \r\n*** \r\nОт 14.00 часа в заседателната зала на административната сграда на Община Главиница ще се проведат консултации за състава на секционните избирателни комисии във връзка с подготовката на частичните избори за кмет на кметство Суходол. \r\n*** \r\nОт 9.00 часа до 12.00 часа в Корпус 2 – Високо тяло, на пл. „Свобода“ 6 ще се проведе пожаро-тактическо занятие по повод Седмицата на пожарната безопасност.  \r\n*** \r\nОт 10.00 часа в семинарната зала на хотел „Палас“ експертите на ЕК ще представят Европейския семестър 2018.  \r\n*** \r\nОт 9.30 часа в Старото възрожденско училище „Св. Св. Кирил и Методий“ ще се проведе научна конференция, посветена на 190 години от рождението на Йоаким Груев.  \r\n*** \r\nОт 19.00 часа в залата на Общински съвет – Кресна, народните представители от „БСП за България“ Елена Йончева, Валентин Ламбев и Кристиан Вигенин ще разговарят за приоритетите на Визията с жители на общината. \r\n*** \r\nОт 11.00 часа в залата на Областната администрация, Областната комисия по безопасност на движението ще дискутира предприетите мерки във връзка с предстоящата нова учебна година. \r\n*** \r\nОт 10.30 часа на полигона на ГДПБЗН – Монтана ще бъде разиграно учебно-тренировъчно занятие с демонстрации за спасяване на множество пострадали, в което ще участват екипи на Българския Червен кръст и Единната спасителна система. \r\n*** \r\nОт 18.00 часа народните представители от „БСП за България“ Крум Зарков, Георги Йорданов, Николай Цонков и Веска Ненчева ще  разяснят приоритетите на „Визия за България” пред жителите на Петрич в залата на общината. \r\n*** \r\nОт 8.30 часа в зала 1 на Апелативния съд ще се гледа делото срещу Божидар А., обвинен в умишлено убийство. \r\n*** \r\nОт 9.00 часа в залата на Общинския съвет в Пловдив  общинските съветници ще проведат заседание.  \r\n*** \r\nОт 9.00 часа до 11.00 часа в централата на пожарната ще се проведат демонстрации по оказване на първа долекарска помощ и реакция при бедствия, аварии и кризи на Младежкия авариен екип към БЧК-Пловдив.  \r\n*** \r\nОт 9.30 часа в зала 10 в Съдебната палата Окръжен съд-Пловдив ще заседава по делото срещу Йордан С., Марин П., Александър К. и Александър Д., обвинени в извършване на грабеж.  \r\n***   \r\nОт 10.00 часа пред Художествена галерия „Проф. Илия Петров“ ще бъде отбелязан професионалният празник на огнеборците с демонстрации и награждаване на победителите в конкурса „С очите си видях бедата“. \r\n*** \r\nОт 11.00 часа експерти на РИОСВ – Русе ще почистят туристическите пътеки в резервата „Сребърна“. \r\n*** \r\nОт 18.00 часа в конферентната зала на хотел „Св. Никола“ народните представители от „БСП за България“ Румен Гечев, Никола Динков и Лало Кирилов ще разговарят с жителите на населените места в общината. \r\n*** \r\nОт 16.30 часа с изложение на хляб и хлебни изделия от народните читалища ще започне Празник на хляба, песента и танца. От 18.00 часа  ще започне концертът на оркестър „Истър“ и площадната хоротека с участието на клубове за народни танци пред сцената на площад „Свобода“. От 19.30 часа ще се състои концерт на сестри Диневи. \r\n*** \r\nОт 18.00 часа народните представители от „БСП за България“ Станислав Владимиров, Любомир Бонев и Милко Недялков ще дискутират с жителите на населените места важни за общината теми и приоритетите на „Визия за България”в читалище „Климент Охридски”. \r\n*** \r\nОт 09.30 часа в зала № 210 на Регионално управление на образованието – Сливен ще се проведе ежегодното работно съвещание с директорите на детски градини в област Сливен. \r\n*** \r\nОт 11.00 часа в зала „Сирак Скитник“ ще бъдат наградени участниците от конкурса „С очите си видях бедата“.  \r\n*** \r\nОт 11.00 часа в ОДЗ „Синчец” (Нов Център) – Смолян, ще се състои представяне на детската книга „С огъня шега не бива”. \r\n*** \r\nОт 16.00 часа до 18.30 часа на пл. „Свобода“ на Стария център ще се проведе Детски празник и Демонстрация на пожарна и спасителна техника с провеждане на спасителна акция с участие на доброволци от ДФ Община Смолян и БЧК.  \r\n*** \r\nОт 20.30 часа в Амфитеатъра на Стария център, Смолян организира пряко излъчване на срещата България-Иран от Световното първенство по волейбол за мъже. \r\n*** \r\nОт 6.30 часа до 9.30 часа и от 16.30 часа до 19.30 часа ще се проведе мирен граждански протест на част от републиканска пътна мрежа, път III - 536 до разклона за ТЕЦ - 2 (път II - 55), поради лошо транспортно експлоатационно състояние, липсващо асфалтово покритие с множество дупки и пропадания, липсващи мантинели. \r\n*** \r\nОт 19.00 часа в Оперния театър ще се състоят камерните опери „Седемте смъртни гряха“, „Махагони“ и „Напред и назад“.  \r\n*** \r\nОт 18.00 часа народните представители от „БСП за България“ Атанас Костадинов,Чавдар Велинов и Даниел Йорданов ще разговарят с жители на община Струмяни в клуба на БСП в с. Микрево.  \r\n*** \r\nОт 10.00 часа в „Дека“ ООД ще се проведе демонстративно занятие с ПА с участие на ДФ „Тервел“ по повод Седмицата на пожарната безопасност.  \r\n*** \r\nОт 17.00 часа в Художествената галерия  ще се проведе пресконференция на участниците в XXIII Международен пленер за акварел „Никола Маринов”. От 18.00 часа ще бъде представена изложба с картините, създадени по време на пленера, с която ще бъде сложено край на събитието. \r\n*** \r\nОт 10.00 часа в детска градина „Щурче“ ще се проведе урок по пожарна безопасност и демонстрации по гасене на огън. \r\n*** \r\nОт 10.30 часа в РДПБЗН-Шумен ще се проведе брифинг на комисар Иван Иванов, който ще представи информация за дейността на противопожарните екипи от началото на годината във връзка със седмицата на пожарната безопасност.  \r\n*** \r\nОт  18.00 часа в градината на ресторант „Балкана“ народните представители от „БСП за България“ Александър Симов, Явор Божанков, Христо Проданов и Илиян Тимчев ще разискват приоритетите, заложени във „Визия за България“ с жителите на община Якоруда.", "date": "2018.09.12", "title": "Предстоящи събития в страната за 13 септември (Агенция „Фокус“)"}
{"url": "http://www.focus-news.net/news/2018/09/12/2566247/varna-natovaren-e-trafikat-ot-i-kam-kurortnite-kompleksi-v-rayona-na-grada.html", "text": "Натоварено е движението по основните булеварди във Варна, предаде репортер на  Радио „Фокус“ – Варна . Задръстване се образува на кръстовището на Пробив 1, както и по булевардите „Сливница“ и „Вл. Варненчик“, в района на ремонтите, свързани с изграждането на бул. „В. Левски“. Интензивно е движението по околовръстното шосе, както и по бул. „Приморски“ и крайезерния път. Участъкът по ул. „Георги Бенковски“ между бул. „Сливница“ и бул. „Вл. Варненчик“ е затворен във връзка с реализацията на проекта за благоустрояване на междублокови пространства в район „Одесос”. Работи се по реконструкция на улична мрежа на бул. „Осми Приморски полк” в участъка от бул. „Васил Левски” до бул. „Христо Смирненски”, включващ и основен ремонт на пътен възел „Виница” и пешеходния подлез. В тази връзка е затворено западното платно посока  Виница-Варна, като движението се извършва двупосочно в източното платно. Работи се и по трасето на бул. „Васил Левски“ в участъка от „Подвис“ до бул. „Осми Приморски полк“, като в  този участък е затворено за движение южното платно, трафикът се извършва двупосочно по северното платно. Натоварен е трафикът от и към курортните комплекси в района на града, както и по главния път Варна – Добрич. В участъка от км 25+830 до км 43+515 движението се осъществява с повишено внимание поради частични ремонтни дейности на асфалтовата настилка, като трафикът се регулира с пътни знаци. \r\nВъв връзка с провеждането на Световното първенство по волейбол през месец септември в Двореца на културата и спорта във Варна се ограничават престоя и паркирането на ул. „Васил Друмев“, в участъка от северния вход на паркинга на ДКС до входа на ВВМУ „Никола Йонков Вапцаров“ до 24.00 часа на 23 септември. \r\nМарияна ВАЛЕНТИНОВА", "date": "2018.09.12", "title": "Варна: Натоварен е трафикът от и към курортните комплекси в района на града"}
{"url": "http://www.focus-news.net/news/2018/09/12/2566246/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.09.12", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/09/12/2566249/veliko-tarnovo-festival-na-kitayskata-kultura-podgotvyat-v-grada.html", "text": "Фестивал на китайската култура подготвят в старата столица. Събитието ще е част от инициативите, които целят да засилят международното сътрудничество между България и Китай, посочи пред  Радио „Фокус“ – Велико Търново  инициаторът на идеята Нейко Генчев, общински съветник във Велико Търново. Той припомни, че във Велико Търново вече има изградена традиция за организиране на Дни на китайската култура, но предстоящото събитие ще е в много по-голям мащаб.  \r\n„Велико Търново е най-подходящото място, в което да се отворят вратите към китайската култура. Знаете, че предстои обявяването на града за културна и историческа столица на България. Идеята ми е да направим един фестивал или Дни на китайската култура, в които те да представят най-доброто, което имат като артисти, музиканти и различни творци“, каза още Нейко Генчев.  \r\nИдеята е фестивалът да се случи в края на месец май, 2019 година. Съорганизатори на събитието, освен Община Велико Търново, ще са Пекинския езиков университет и Институт „Конфуций“. \r\nЛуиза ТРАНЧЕВА", "date": "2018.09.12", "title": "Велико Търново: Фестивал на китайската култура подготвят в града"}
{"url": "http://www.focus-news.net/news/2018/09/12/2566251/veliko-tarnovo-zatvoren-e-patyat-mezhdu-selo-shemshevo-i-veliko-tarnovo-prez-zapadnata-promishlena-zona-poradi-remont-na-mostovo-saorazhenie.html", "text": "Затворен е пътят между село Шемшево и Велико Търново през Западната промишлена зона поради ремонт на мостово съоръжение. Ограничено е движението в участък от пътя между Велико Търново и Горна Оряховица поради изграждане на водопровод. Забраната е въведена от км 49+610 до км 49+730. Срокът за приключване на ремонтните дейности е до 20 септември, съобщиха за  Радио „Фокус“ – Велико Търново  от Областно пътно управление. \r\nНатоварен е трафикът по основните улици и булеварди във Велико Търново. Интензивно е движението по ул. „Магистрална“, част от главен път София-Варна. Всички светофарни уредби към момента работят нормално. Екипи на полицията следят за правилното протичане на движението. Патрули има на входовете и изходите на старата столица. \r\nОтворен за движение на всички превозни средства е Проходът на Републиката. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nОграничено е движението на моторни превозни средства над 3.5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. \r\nВ едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.09.12", "title": "Велико Търново: Затворен е пътят между село Шемшево и Велико Търново през Западната промишлена зона поради ремонт на мостово съоръжение"}
{"url": "http://www.focus-news.net/news/2018/09/12/2566253/reuters-frenskoto-pravitelstvo-smyata-che-bezrazbornite-bombardirovki-v-siriya-sa-voenno-prestaplenie.html", "text": "Френският външен министър Жан-Ив льо Дриан заяви, че безразборните бомбардировки в сирийската провинция идлиб от руските, сирийските и иранските сили е военно престъпление, предаде   Reuters. \r\n„Хипотезата за военно престъпление не може да се изключи, веднъж, след като започнат бомбардировки без подбор срещу цивилни и болници“, заяви Льо Дриан. Около три милиона души живеят в Идлиб – последната територия на Сирия, която е под контрола на опозицията. Асад заяви, че ще поеме контрол над нея, подкрепен от своите руски и ирански съюзници. \r\nТова не е първият път, в който Франция е предупреждавала Сирия, Русия и Иран, че техните действия могат да се приемат за военни престъпления.  Виктор Турмаков", "date": "2018.09.12", "title": "Reuters: Френското правителство смята, че безразборните бомбардировки в Сирия са военно престъпление"}
{"url": "http://www.focus-news.net/news/2018/09/12/2566250/kyustendil-s-leki-ohluzvaniya-sa-dvama-ot-uchastnitsite-v-katastrofata-na-avtomagistrala-struma.html", "text": "С леки охлузвания са двама от участниците в катастрофата на автомагистрала „Струма”. Това съобщиха за  Радио „Фокус” – Кюстендил  от Центъра за спешна медицинска помощ в Кюстендил. Двама от участниците в пътния инцидент са транспортирани до частната болница в Дупница. Те са контактни, няма опасност за живота им. Пациентите са с леки охлузвания. „Фокус”  припомня, че в района на пътен възел „Бобошево” се е преобърнал лек автомобил в активната пътна лента. Движението в посока София се осъществява в изпреварващата лента и се регулира от пътни полицаи. \r\nВенцеслав ИЛЧЕВ", "date": "2018.09.12", "title": "Кюстендил: С леки охлузвания са двама от участниците в катастрофата на автомагистрала „Струма”"}
{"url": "http://www.focus-news.net/news/2018/09/12/2566252/sliven-intenziven-e-trafikat-po-patishtata-v-oblastta.html", "text": "Интензивен е трафикът по пътищата в Сливенска област, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.12", "title": "Сливен: Интензивен е трафикът по пътищата в областта"}
{"url": "http://www.focus-news.net/news/2018/09/12/2566255/varna-nad-200-dushi-se-sabraha-pred-obshtinata-v-pamet-na-zaginaliya-velosipedist-martin-chikalov.html", "text": "Над 200 души се събраха пред сградата на Община Варна в памет на загиналия велосипедист Мартин Чикалов във Варна, предаде репортер на  Радио “Фокус” - Варна . Пред сградата на Общината след 18.00 часа дойдоха близки и приятели на Мартин, негови колеги от Варненската опера и други театри в страната. На място има много представители на колоездачните клубове в града, семейства с малки деца и тийнейджъри с велосипеди. Очаква се множеството да се включи в шествие под мотота “Поход за живот”, което ще се отправи към Областната управа.  \r\nДиана СТОЕВА", "date": "2018.09.12", "title": "Варна: Над 200 души се събраха пред Общината в памет на загиналия велосипедист Мартин Чикалов"}
{"url": "http://www.focus-news.net/news/2018/09/12/2566258/gabrovo-ogranicheno-za-prevozni-sredstva-nad-10-tona-e-dvizhenieto-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Ограничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности, съобщиха за  Радио „Фокус“ – Велико Търново  от Областно пътно управление – Габрово. Движението се осъществява през улици в урбанизирана територия град Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите. \r\nПропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства с ширина над 3.30 м по път III-401 граница с област Ловеч – Кормянско - Малък Вършец – при км 46+800, по общинския път до III-403 в с. Малък Вършец. \r\nМария НЕДЕВА", "date": "2018.09.12", "title": "Габрово: Ограничено за превозни средства над 10 тона е движението в участък от пътя между село Крамолин и Велико Търново"}
{"url": "http://www.focus-news.net/news/2018/09/12/2566254/prof-nikolay-ovcharov-po-vreme-na-razkopkite-na-perperikon-prez-2018-g-otkrihme-kvartala-na-bednite-geto-kadeto-horata-sa-zhiveli-pochti-v-nishteta.html", "text": "По време на разкопките на Перперикон през 2018 г. открихме „Квартала на бедните“ - гето, където хората са живели почти в нищета. Това каза за  Агенция „Фокус“  археологът проф. Николай Овчаров във връзка с финала на разкопките на Перперикон за сезон 2018. „Днес беше последният ден на нашите тримесечни проучвания, които завършиха с интересни резултати. Може би не са толкова ефектни, както обичат хора – със златни съкровища и с грандиозна архитектура, но надзърнахме в една страна на живота на хората, която много трудно се хваща дори и по археологически път“, обясни проф. Овчаров. \r\nТой уточни, че става дума за откриването на голям квартал, в който са живели най-бедните хора през 13 – 14 в. „Това е нещо много интересно, защото най-често не се обръща много внимание на тази страна от живота, а тя си съществува – имаме го това нещо и днес в нашето битие. Това е много важно за изясняване на структурата на Перперикон през 13 – 14 в. Вече добре познаваме акропола, който е напълно разкрит – знаем, че по това време там е имало един много мощен средновековен замък, в който се е намирала архонтската резиденция. Наоколо пък е крепостта, която също е с доста прилични сгради“, каза още археологът. \r\nОт думите му стана ясно, че в Южния квартал са се намирали най-бедните зони. „Там е гетото на Перперикон, ако мога така да се изразя. Тази година разкрихме 11 такива сгради, които са оградени със собствена страна. Касае се за хора, живеещи почти в нищета“, каза още той. Проф. Овчаров обясни, че сградите са разкрити в долната им част, а нагоре най-вероятно са били с плетени стени и покриви от слама. „В тях се открива само това, което е било най-необходимо за живота – керамика, съдове, ножове. Разбира се, и предмети на култове, защото това са били християни. Открихме тази година например три кръста, които са носени върху тялото на човека. Много интересен е моментът, че този „Квартал на бедните“ е много близко до големият Некропол, където разкрихме над 200 гроба. Очевидно е, че всъщност гробището е обслужвало именно този квартал. Неслучайно и гробовете, които разкрихме през последните две години, не са особено богати, а напротив – доста беднички. Всъщност открихме крайните квартали на Перперикон, които ни показват социалното разделение през 13 – 14 в. – времето на развитото Средновековие“, посочи проф. Овчаров. \r\nЦветилена СИМЕОНОВА", "date": "2018.09.12", "title": "Проф. Николай Овчаров: По време на разкопките на Перперикон през 2018 г. открихме „Квартала на бедните“ – гето, където хората са живели почти в нищета"}
{"url": "http://www.focus-news.net/news/2018/09/12/2566256/kanal-5-makedoniya-vanshniyat-ministar-na-holandiya-zayavi-che-izpalnenieto-na-reformite-shte-propravi-patya-na-makedoniya-kam-es.html", "text": "Министър-председателят на Македония Зоран Заев, придружен от министъра на външните работи Никола Димитров се срещна с делегация на Холандия, водена от външния министър Стеф Блок. Те обсъдиха значението на предстоящия на 30 септември референдума за името, както и процесите на реформи в страната за евроатлантическата интеграция, предава македонският телевизионен   „Канал 5“. \r\nЗаев  подчерта, че посещението се провежда в исторически период за Македония, по време на кампанията за референдума, с който се слага края на продължили няколко десетилетия спор с Гърция и в който гражданите на Република Македония ще имат възможност свободно и демократично да изразяват мнението си. \r\nЗаев изрази благодарност за последователната подкрепа в изграждането на страната като европейска и демократична и изрази увереност, че правителството остава фокусирано върху осигуряването на конкретни и устойчиви резултати в посока на реформите в областта на съдебната система, службите за сигурност, публичната администрация, свободата на словото и гарантирането на подобряването на условията в медиите, функционирането на независимите медии и продължаването на усилията за засилване на борбата срещу рупцијата. \r\nОтбелязвайки, че Македония е направила огромни стъпки по пътя към стабилността на държавата, Блок поздрави Заев за постигнатото споразумение с Гърция, оценявайки, че с него е отстранена последната формална пречка за започване на присъединителните преговори на Македония за членство в НАТО. \r\nДвамата събеседници се съгласиха, че политиката на добросъседски отношения и сътрудничество подобрява картината на целия регион и отваря възможност за просперитета на всички страни от Западните Балкани. Те обсъдиха и подобряването на двустранното сътрудничество между Холандия и Македония, което вече е в ход в няколко проекта.  Виктор Турмаков", "date": "2018.09.12", "title": "„Канал 5“ (Македония) : Външният министър на  Холандия заяви, че изпълнението на реформите ще проправи пътя на Македония към ЕС"}
{"url": "http://www.focus-news.net/news/2018/09/12/2566259/eurasia-daily-slovakiya-podkrepi-vlizaneto-na-rumaniya-v-shengenskata-zona.html", "text": "Словашкият министър-председател Петер Пелегрини заяви, че страната му  подкрепя влизането на Румъния в Шенгенската зона, което е важна стъпка за нейното развитие, предава   Eurasia Daily. \r\nСпоред Пелегрини разпространението на Шенгенското пространство на юг е особено важно и ако страната съответства на всички условия и технически е готова за влизане, то тя трябва да бъде приета. Министър-председателят също отбеляза, че разглежда политическите въпроси като предварителните условия за влизането в Шенген като неприемливи. \r\nОсвен това той подчерта, че Словакия и Румъния заемат обща позиция по енергийната политика. Братислава и Букурещ подкрепят идеята за газопровода, който да премине по територията на България, Румъния, Унгария и Австрия.   Виктор Турмаков", "date": "2018.09.12", "title": "Eurasia Daily: Словакия подкрепи влизането на Румъния в Шенгенската зона"}
{"url": "http://www.focus-news.net/news/2018/09/12/2566260/burgas-s-normalna-intenzivnost-se-osashtestvyava-dvizhenieto-po-patishtata-v-oblastta.html", "text": "С нормална интензивност се осъществява движението по пътищата в област Бургас, съобщи за  Радио „Фокус“-Бургас  дежурният от Областно пътно управление-Бургас. Пътните настилки са предимно сухи, видимостта е добра. Няма затворени пътища в областта. „По-рано имаше 1-2 проблема, но вече се отстраниха и към момента няма транспортни произшествия“, каза още дежурният. \r\nПо-натоварено е движението от и към ж. к. „Меден Рудник“ в град Бургас, на кръстовището с кръгово движение  „Трапезица“, както и в района на пресечката на улица „Спортна“ с ул. „Индустриална“.  \r\nДеница ДИМИТРОВА", "date": "2018.09.12", "title": "Бургас: С нормална интензивност се осъществява движението по пътищата в областта"}
{"url": "http://www.focus-news.net/news/2018/09/12/2566261/ruse-shofyor-e-blasnal-13-godishen-velosipedist-i-izbyagal-ot-mestoproizshestvieto.html", "text": "13-годишен велосипедист е пострадал при пътен инцидент в кв. „Средна кула“ в Русе вчера вечерта. Произшествието е станало около 18.00 часа на ул. „Йордан Йовков“, в района на кръстовище с ул. „Димитър Талев“. Екип на Пътна полиция е изяснявал инцидента. Според подадената информация, 13-годишно момче, велосипедист, движещ се по пътното платно е било блъснато от лек автомобил, при което е паднало на пътя и е загубило съзнание. Водачът на моторното превозно средство е напуснал местопроизшествието. В резултат на ПТП-то велосипедистът е пострадал с комоцио и фрактура на ходило на ляв крак. След преглед в болницата е настанен за наблюдение. Причините и обстоятелствата, довели до ПТП, се изясняват от полицията. Издирва се колата и водачът по дадено описание. По случая е образувано досъдебно производство.", "date": "2018.09.12", "title": "Русе: Шофьор е блъснал 13-годишен велосипедист и избягал от местопроизшествието"}
{"url": "http://www.focus-news.net/news/2018/09/12/2566257/velosipedisti-ot-varna-stanaha-prekaleno-mnogo-smartnite-sluchai-v-gradska-sreda.html", "text": "Станаха прекалено много случаите на смърт в градска среда. Това коментираха членове на велоклуб „Спартак”, които са се събрали в памет на загиналия велосипедист Мартин Чиканов под надслов „Поход за живот”. Пред събралото се множество от граждани и близки на загиналия те призоваха началника на Областната дирекция на МВР във Варна да разпореди да се извадят патрулки на Пътна полиция по всички скоростни отсечки в града, докато не се направят велопътеки и шумящи маркировки, кръгови кръстовища и ограничителни огради. След минута мълчание в памет на загиналия балетист стотици протестиращи се отправиха към Областната управа на мирно шествие. Походът е съпроводен от звънци на велосипеди. Броят на участниците се увеличи при преминаването през пешеходната зона на Ларгото. \r\nДиана СТОЕВА", "date": "2018.09.12", "title": "Велосипедисти от Варна: Станаха прекалено много смъртните случаи в градска среда"}
{"url": "http://www.focus-news.net/news/2018/09/12/2566248/politico-zhan-klod-yunker-preminava-kam-uskoreno-premahvane-na-lyatnoto-chasovo-vreme-prez-2019-godina.html", "text": "Европейската комисия иска да премахне лятното часово време от следващата година според амбициозен пран, представен в сряда. Промените в законодателство ще премахнат промените за европейците най-късно през октомври 2019 г. Държавите-членки ще имат срок до април да решат дали да останат на лятно или на зимно часово време, предава   Politico. \r\nНаскоро 4,6 милиона граждани на ЕС попълниха анкета, организирана от ЕК, като 84% от тях призоваха системата на лятното часово време да бъде премахната.  \r\n„Смяната на времето трябва да приключи“, заяви председателят на Европейската комисия Жан-Клон Юнкер по време на реч пред Европейския парламент. „Времето изтича“, уточни той. \r\nЕП и Европейският съвет трябва да одобрят реформата, която ако бъде приета ще даде на европейците право да направят последната промяна на часовниците си в неделя, 31 март 2019 г. Ако държавите решат, че искат да са на зимно часово време, те ще получат разрешение да направят една последна, окончателна промяна в неделя, 27 октомври.   Виктор Турмаков", "date": "2018.09.12", "title": "Politico: Жан-Клод Юнкер преминава към ускорено премахване на лятното часово време през 2019 година"}
{"url": "http://www.focus-news.net/news/2018/09/12/2566262/shumen-vazstanoveno-e-dvizhenieto-po-patya-varbyane-i-izbul.html", "text": "Възстановено е движението по път III-7003 Върбяне и Избул. Това съобщиха от  Агенция „Пътна инфраструктура“ .", "date": "2018.09.12", "title": "Шумен: Възстановено е движението по пътя Върбяне и Избул"}
{"url": "http://www.focus-news.net/news/2018/09/12/2566264/prof-nikolay-ovcharov-otkrihme-chetiri-skalno-izsecheni-grobnitsi-na-perperikon-kadeto-nay-veroyatno-shte-se-okazhe-che-e-bil-nekropolat-ot-5-6-vek.html", "text": "Открихме четири скално изсечени гробници на Перперикон, където най-вероятно ще се окаже, че е бил некрополът от 5 – 6 век. Това каза за  Агенция „Фокус“  археологът проф. Николай Овчаров във връзка с финала на разкопките на Перперикон за сезон 2018. \r\n„Буквално днес, в последния ден от проучванията, на запад от голямата трикорабна раннохристиянска базилика открихме скално изсечени гробници. Разкрихме четири такива. Често се случва така в археологията, че в последния ден попадаме на едно от най-интересните неща. Там най-вероятно се очертава некрополът от 5 – 6 век, който ще бъде много интересен, но неговото проучване предстои през следващите години“, обясни проф. Овчаров. \r\nТой посочи, че досега от времето от 5 – 6 в. в Перперикон е открита стара базилика, която продължава да функционира и през 13 – 14 в., макар и много видоизменена. „Тя навремето е била най-голямата църква в Родопите. Разбира се, през 13 – 14 в. базиликата е с много съкратен обем – някога е била 35 м, а по-късно е сравнително малка църква, на която функционира само старата част от около 15 м“, каза още проф. Овчаров. \r\nЦветилена СИМЕОНОВА", "date": "2018.09.12", "title": "Проф. Николай Овчаров: Открихме четири скално изсечени гробници на Перперикон, където най-вероятно ще се окаже, че е бил некрополът от 5 – 6 век"}
{"url": "http://www.focus-news.net/news/2018/09/12/2566269/vsichki-proverki-na-proekta-za-prechistvatelnata-stantsiya-na-grad-karlovo-sa-priklyuchili-uspeshno.html", "text": "Всички проверки, включително и заключителната, на проекта за Пречиствателната станция на град Карлово са приключили успешно. Това каза кметът д-р Емил Кабаиванов на пресконференция, проведена днес в Заседателната зала на Община Карлово, съобщиха от пресцентъра на  Община Карлово . На нея присъстваха още заместник-кметът Антон Минев и специалисти от общинска администрация. \r\nВ периода 09 – 10.08.2018 г. е извършена проверка на място по проект „Доизграждане и модернизация на ГПСОВ и канализационна мрежа в град Карлово“, финансиран и изпълнен по Оперативна програма „Околна среда 2007 – 2013 г.“ Установено е, че всички показатели са в норма и не са налични надвишения на емисионните ограничения. По отношение съхранението на проектната документация, е дадена отлична оценка, като са спазени всички изисквания на Управляващия орган на Оперативната програма. През 2010 г. е кандидатствано от предходното управление на община Карлово пред Оперативна програма „Околна среда 2007 – 2013 г.“ за доизграждане на вече започнатата пречиствателна станция, както и изграждането на канализационна и водопроводни мрежи по 10 улици в гр. Карлово с обща дължина 2,49 км. Още със самото стартиране, проектът e бил определен от Управляващия орган на Оперативната програма като рисков, но с големи усилия и упорита работа от наша страна, проектът завърши като един от най-успешните, каза кметът д-р Емил Кабаиванов. В периода от 16.05.2018 г. до 18.05.2018 г. включително е извършена  проверка по документи и на място за условията и сроковете в Комплексно разрешително №347-Н0/2008г., издадено на община Карлово за площадка “Регионално депо за неопасни отпадъци за Общините Карлово и Хисаря” от експерти на РИОСВ Пловдив и Басейнова дирекция Източнобеломорски район – Пловдив.   Констатациите от проверката са, че операторът община Карлово изпълнява поставените условия и заложените срокове. \r\nД-р Кабаиванов поясни, че всички проверки, включително и заключителната, на проекта за Пречиствателната станция на град Карлово са приключили успешно, без никакви корекции. Той подчерта още, че нито Пречиствателната станция, нито Регионалното депо за битови отпадъци представляват някакъв риск за района. \r\nНа въпрос, зададен от журналистите и свързан с реализираното на трето кръгово кръстовище в град Карлово, кметът отговори, че имотите са отчуждени и общината си е свършила работата на 100 процента, а в момента всичко зависи от Агенция пътна инфраструктура (АПИ). Той добави още, че и мостовете на пътя Карлово-Баня предстоят да се ремонтират, на този етап АПИ избира изпълнител на обществената поръчка. \r\nЗаместник-кметът на Община Карлово Антон Минев представи готовността на общинската образователна мрежа за новата учебна година. Няма промяна в нея, запазват се същия брой училища и детски градини на територията на община Карлово. Броят на децата, които ще бъдат първокласници през учебната 2018/2019 година е 465 деца, а общият брой на всички ученици е 4 947 деца. Детските градини тази година ще бъдат посещавани от 1 454 деца. Заместник-кметът поясни, че тези статистически данни  са трайна тенденция за запазване на броя ученици и деца на територията на община Карлово, а това от своя страна се дължи на ниската безработица в района и ниската тенденция за миграция. Всички детски градини в Карлово, включително и тази в кв. Сушица, започват новата учебна градина с изцяло обновяване на всички съоръжения на детските площадки, а детската градина в с. Розино е с построен нов корпус. В тази връзка заместник-кметът отправи своя апел към всички граждани да не влизат в дворните места на детските градини и училищата и да не използват съоръженията в тях, защото те са изградени за децата, които посещават определените заведения.", "date": "2018.09.12", "title": "Всички проверки на проекта за Пречиствателната станция на град Карлово са приключили успешно"}
{"url": "http://www.focus-news.net/news/2018/09/12/2566265/shumen-kmetat-lyubomir-hristov-se-sreshtna-s-predstaviteli-na-ukrainskiya-handbalen-klub-dnepryanka.html", "text": "Кметът на община Шумен Любомир Христов се срещна днес със старши треньора на женския хандбален клуб „Днепрянка“ Михаил Милославский от побратимения на Шумен украински град Херсон. Това съобщиха от  Община Шумен . На нея присъстваха състезателки на отбора от Херсон и Светлозар Начев, президент на местния хандбален тим „Шумен 98“. По време на разговора Михаил Милославский поздрави кмета Любомир Христов от името на градоначалника на Херсон с пожеланието връзките между двата побратимени града да се активизират. Любомир Христов благодари за отправените пожелания и подари на хандбалния специалист плакет на „Арена Шумен“ и значки с изображението на залата за всички състезателки. Хандбалната школа в побратимения град Херсон е една от най-добрите школи в Украйна, а старши треньорът на „Днепрянка“ Михаил Милославский е сред най-успешните треньори. Признат е за заслужил деятел на спорта в страната.  През 90-те години Михаил Милославский е работил и в Шумен и е помогнал за развитието на детско-юношеската школа в града. Сравнявайки Шумен тогава и днес Милославский отбеляза, че е открил много голяма промяна и че днес наистина прилича на европейски град. Женският хандбален отбор „Днепрянка“ гостува в Шумен за две контролни срещи с местния тим Шумен 98, които ще се изиграят в зала „Арена Шумен“. Първият мач е днес, от 18.30 часа, а вторият е утре на обяд – от 12.00 часа. Входът за зрителите и за двете приятелски срещи е свободен. Визитата на украинските състезателки в Шумен е по покана на президента на „Шумен 98“ Светлозар Начев. Срещите са част от подготовката на женския хандбален отбор на Шумен за новия сезон в първенството.", "date": "2018.09.12", "title": "Шумен: Кметът Любомир Христов се срещна с представители на украинския хандбален клуб „Днепрянка“"}
{"url": "http://www.focus-news.net/news/2018/09/12/2566268/sliven-nad-200-dushi-se-sabraha-na-protest-v-nova-zagora-sreshtu-obgazyavaneto-na-grada-ot-mestnata-instalatsiya-za-biogaz.html", "text": "Над 200 души се събраха на протест в Нова Загора срещу  обгазяването на  града от местната инсталация за биогаз. Това съобщи за  Радио „Фокус“ - Сливен  Кремена Петрова от Инициативен комитет „Нова Загора иска да диша“.   \r\nПротестиращите затвориха за около 10 минути пътя за Свиленград и магистрала „Тракия“. Те настояват инсталацията за биогаз да бъде затворена до отстраняване на причините, които водят до замърсяване на въздуха, а също и да бъде поставен денонощен пункт, който да измерва чистотата на въздуха в Нова Загора. Протестиращите искат и законодателни промени, с които да се регламентира точно коя институция носи отговорност в подобни случаи и има правомощията да реагира, а също и лична среща с премиера Бойко Борисов.  \r\nТова е вторият протест тази година в Нова Загора срещу замърсяването на въздуха. Днес към него се присъединиха жителите на село Труд.   \r\nИнсталацията за биогаз е построена през 2014 година и оттогава в града редовно се усеща силна неприятна миризма. Протестиращите се опасяват, че отделяните във въздуха вещества са опасни за здравето.   \r\nЛюдмила ЙОРГОВА", "date": "2018.09.12", "title": "Сливен: Над 200 души се събраха на протест в Нова Загора срещу обгазяването на града от местната инсталация за биогаз"}
{"url": "http://www.focus-news.net/news/2018/09/12/2566267/predstoyashti-mezhdunarodni-sabitiya-za-13-septemvri-agentsiya-fokus.html", "text": "Среща на лидерите от 13 страни-членки на ЕС, включващи Германия, Италия и Полша. \r\n***  Френският президент Еманюел Макрон представя план за борба срещу бедността в страната. \r\n***  Ротационният представител на Съвета на ЕС ще проведе среща на вътрешните министри на страните членки на Съюза на тема \"сигурност и миграция\". \r\n***  Ще бъдат оповестени окончателните резултати от парламентарните избори в Швеция. \r\n***  Външните министри на Гърция и на Кипър Никос Кодзиас и Никос Христодулидес са на посещение в Израел. \r\n***  Френският външен министър Жан-Ив льо Дриан е на посещение в Пекин, където ще се срещне със своя китайски колега Ван Йи. \r\n***", "date": "2018.09.12", "title": "Предстоящи международни събития за 13 септември (Агенция \"Фокус\")"}
{"url": "http://www.focus-news.net/news/2018/09/12/2566266/ombudsmanat-maya-manolova-ne-sam-optimist-che-yuridichesko-litse-v-upravata-shte-reshi-problemite-na-vrachanskata-bolnitsa.html", "text": "„Не съм изобщо оптимист, че включването на юридическо лице в управата на МБАЛ „Христо Ботев“ във Враца ще помогне за решаването на финансовата криза, в която е затънало болничното заведение”. Това заяви омбудсманът Мая Манолова в отговор на въпроси на местните медии, дали това намерение на здравното ведомство ще оздрави държавната болница, съобщиха от  пресофиса на омбудсмана.  \r\nМая Манолова и екипът й бяха днес в региона и приемаха граждани във всички общини на областта - Борован, Бяла Слатина, Враца, Козлодуй, Криводол, Мездра, Мизия, Оряхово, Роман и Хайредин.  \r\n„Аз не мога да гадая какви точно са планове на здравния министър Кирил Ананиев за включване на юридическо лице в ръководството на болницата. Ако ме питате дали подкрепям тази идея – не, не я подкрепям“, категорична бе Мая Манолова.  \r\nОмбудсманът припомни, че миналата седмица е посетила болницата във връзка с жалба, подписана от 294 служители на лечебното заведение, които я сезираха за тежкото финансово състояние на МБАЛ „Христо Ботев“ и неизплатените с месеци трудови възнаграждения. Тогава тя пое ангажимент пред лекарите, медицинските сестри и пациентите, че ще се срещне по казуса със здравния министър, след което ще се  върне във Враца, за да информира обществеността за разговора си с него.  \r\n„Настоях пред министъра на здравеопазването държавата да подкрепи врачанската болница, точно както го обещах на лекарите, на медицинските сестри на пациентите на болницата, в контекста на предстоящата реформа, която до края на месеца ще анонсира министър Ананиев. Обърнах му обаче внимание, че каквато и да е реформата, тъй като с детайли от нея не разполагаме, според мен тя няма как да се случи, без той да има ясен оздравителен план как подкрепя болници, които са в положението на врачанската, защото това не е единственият случай. Същото е положението в Ловеч, в Стара Загора, с университетски болници, с общински болници“, посочи още общественият защитник и попита: „Как влиза в реформата една болница с 15 млн. дългове? Очевидно е, че този воденичен камък няма как да им позволи да се реформират, каквито и да са плановете на министъра и на неговия екип“.  \r\nСпоред Манолова отговорността за състоянието на болниците е на държавата и на министъра на здравеопазването, макар настоящият - Кирил Ананиев да не носи персонална вина за тежкото им състояние.   \r\n„Моята позиция е ясна и я представих подробно и настойчиво пред министъра – да подкрепи в качеството си на представител на държавата, отговорен за здравната политика, болницата във Враца, да я подкрепи финансово. Второто ми настояване беше министърът лично, или човек от неговия екип, да дойде на място и да информира хората от Враца и персонала на болницата какви всъщност са плановете за оздравяване. Много се надявам, че до края на месеца, каквото обещание ми бе дадено, това ще се случи“, посочи общественият защитник.   \r\nКато положителна стъпка омбудсманът определи преговорите на здравния министър и на областния управител на Враца Малина Николова с кредиторите за отлагане, разсрочване и редуциране на дългове на здравното заведение.  \r\n„Чистата позиция, предлагайки реформа в болничната помощ, е пред скоби да се направи предложение за болницата във Враца и всички болници, които са в нейното състояние - как държавата ги подкрепя, за да излязат от тази ситуация. Защото с воденичен камък от 15 млн. или воденичен камък в управлението, няма как да си конкурентноспособен на останалите субекти в този сектор“, подчерта Мая Манолова.  \r\nОмбудсманът каза още, че е получила покана от министър Ананиев за кръгла маса, на която той ще представи реформата в здравеопазването.  \r\n „Не е лошо да има повече пари в здравеопазването, но отново тези пари ще ги плащат гражданите. Отваря се възможност за доплащане, а не чух нищо по същество в отношенията лекар-пациент да се променя. Не чух нищо за лимитите, срещу които аз като омбудсман съм. Моето виждане е за безлимитно здравеопазване. Не чух нищо за повишаване на цените на клиничните пътеки и не чух нищо за контрола“, акцентира Манолова и допълни, че пациентите трябва максимално да се включат в осъществяването на този контрол.  \r\nОмбудсманът се ангажира още в рамките на един месец планът на министъра да бъде обявен публично и негов представител да отиде на место във Враца, за да информира хората за него, но ако това не се случи тя ще съдейства на врачанската общественост, лекарите и персонала на МБАЛ „Христо Батев“ да се срещнат в София със здравния министър, за да чуят какви са намеренията му.  \r\nЕдинствената положителна новина, която общественият защитник изтъкна по-късно при срещата си с екипа на врачанската болница бе, че е успяла да убеди министър Ананиев да отпусне пари за спешен ремонт на родилното отделение, което се намира в трагично състояние.  \r\nПред журналистите Манолова разкри още, че се е наложила спешната й намесата и по казуса на гимназия „Христо Ботев“, където паралелките са намалени само до две.  \r\n„Обсъдихме тази тема подробно и с областния управител г-жа Николова и всъщност сме на едно мнение, че би следвало в подобни гимназии да се търсят възможности за допълнително професионално обучение и в крайна сметка от една страна да са по-адаптивни завършващите подобно образование, а от друга да се насочат квалифицирани кадри към изискванията на местния бизнес“, заключи Манолова.  \r\nОмбудсманът информира, че един от основните проблеми на хората от региона е реформата в ТЕЛК-овете, която по новите правила води до намаляване на процента на работоспособност. Сред другите проблеми, по които я сезираха гражданите, бяха лошите пътища, корупцията, както и взаимоотношенията им с банките.  \r\n„Тук е мястото да кажа, че през летните месеци, освен по Закона за хората с увреждания, моят екип работи много активно по Закона за частния фалит. Също така имаме и предложения, по които работим, свързани с банките и техните привилегии, особено в съдебната фаза. Така че това също е една от темите, които използваме да обсъждаме с гражданите и които ще представим през този сезон“, очерта приоритетите си Манолова.  \r\nНад 30 души изслуша омбудсманът в приемната в Козлодуй, която бе организирана със съдействието на кметицата на града Маринела Николова.  \r\nМария Маркова беше един от посетителите, която специално дойде, за да благодари за това, че преди месеци над 1 900 души от вече фалиралото предприятие „Енемона“ са получили дължимите им възнаграждения след промяна в Кодекса на труда, инициирана от националния омбудсман.", "date": "2018.09.12", "title": "Омбудсманът Мая Манолова: Не съм оптимист, че юридическо лице в управата ще реши проблемите на врачанската болница"}
{"url": "http://www.focus-news.net/news/2018/09/12/2566270/regnum-balgariya-zapazva-liderstvoto-v-es-po-zamarsyavane-na-vazduha.html", "text": "България, Чешката република, Латвия и Унгария имат най-замърсения въздух сред страните-членки на ЕС. За това пише в нов доклад на Европейската сметна палата, съдържащ данни за качеството на въздуха в съюза, предава   Regnum. \r\nЧленът на палатата Януш Войчеховски заяви, че въпреки че ситуацията с качеството на въздуха в България през последните години се променя към по-добро, републиката, както и преди демонстрира най-лошите показатели в ЕС. \r\nКато цяло, както се отбелязва в доклада, повечето страни от ЕС засега не са достигнали до стандартите по качеството на въздуха, установени в рамките на организацията и не предприемат достатъчно мерки за поправяне на ситуацията.  Виктор Турмаков", "date": "2018.09.12", "title": "Regnum: България запазва лидерството в ЕС по замърсяване  на въздуха"}
{"url": "http://www.focus-news.net/news/2018/09/12/2566271/nimh-utre-nad-zapadnata-chast-ot-stranata-shte-preobladava-slanchevo-vreme-a-na-iztok-se-ochakvat-valezhi-maksimalnite-temperaturi-shte-sa-mezhdu-25-i-30.html", "text": "Утре над западната половина от страната ще преобладава слънчево време. Над източната, а след обяд и над планинските райони облачността ще е значителна и там на места ще има краткотрайни валежи от дъжд и гръмотевици, по-значителни в следобедните часове. Ще духа слаб, в източната половина от страната - до умерен вятър от изток-североизток. Максималните температури ще са между 25° и 30°. \r\nТова съобщи за  Агенция \"Фокус\"  дежурният синоптик Боряна Маркова  от  Националния институт по метеорология и хидрология (НИМХ) към Българската академия на науките (БАН).  \r\nАтмосферното налягане ще се понижи и ще е по-ниско от средното за месеца. \r\nПрез нощта над по-голямата част от страната ще е предимно ясно, но до сутринта над източните райони облачността ще се увеличи и на отделни места ще превали. \r\nПо Черноморието облачността ще е значителна и на много места ще има краткотрайни валежи от дъжд. По-значителни и интензивни ще са главно след обяд по южното крайбрежие. Ще духа умерен североизточен вятър. Максималните температури ще са 25-26°, колкото е и температурата на морската вода. Вълнението на морето ще е 2-3 бала. \r\nПреди обяд в планините ще бъде предимно слънчево, но в следобедните часове облачността ще се увеличи и на места, главно в масивите от Централна и Източна България ще превали. Ще духа умерен вятър от изток-североизток. Максималната температура на височина 1200 метра ще е около 16°, на 2000 метра - около 9°. \r\nДо края на тази седмица ще бъде предимно слънчево. По-значителни увеличения на облачността ще има над източната половина от страната и планините, но само в отделни дни и на отделни места там краткотрайно ще превали. Още в петък вятърът ще отслабне и през почивните дни ще е до умерен от северозапад. Бързо ще се затопли и дневните температури от събота нататък ще достигат 27°-32°; сутрешните ще са предимно между 12° и 17°.", "date": "2018.09.12", "title": "НИМХ: Утре над западната част от страната ще преобладава слънчево време, а на изток се очакват валежи - максималните температури ще са между 25° и 30°"}
{"url": "http://www.focus-news.net/news/2018/09/12/2566263/gabrovo-demonstratsiya-na-protivopozharna-i-spasitelna-tehnika-shte-se-provede-v-grada.html", "text": "Демонстрация на противопожарна и спасителна техника ще се проведе в Габрово. Инициативата е част от проявите за Седмицата на пожарната безопасност, които се организират в града и останалите населени места в областта. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово.  Демонстрацията ще е с вход свободен и ще се проведе в Деня на професионалния празник на служителите на пожарната – 14 септември.  \r\nТехниката ще бъде изложена в спортна зала „Орловец“, а откриването ще е в 17.00 часа. Освен това през цялата седмица, в различни дни, Районните дирекции в областта организират и Дни на отворените врати. В рамките им всички заинтересувани от пожарникарската професия могат да посетят службите и да се запознаят с подробности.  \r\nЛуиза ТРАНЧЕВА", "date": "2018.09.12", "title": "Габрово: Демонстрация на противопожарна и спасителна техника ще се проведе в града"}
{"url": "http://www.focus-news.net/news/2018/09/12/2566273/deny-ukrayna-noviyat-poslanik-na-ukrayna-v-balgariya-vrachi-akreditivnite-si-pisma.html", "text": "Новоназначеният посланик на Украйна в България Виталий Москаленко връчи копия на акредитивните си писма на заместник-министъра на външните работи Юрий Щерк, предава  украинският вестник   „День“. \r\nЗаместник-министърът поздрави украинския дипломат и изрази готовност да сътрудничи с него в още по-активно развитие на тесните отношения между двете страни. Той също подчерта необходимостта от постоянно укрепване на позитивните тенденции в търговско-икономическите отношения, която се наблюдава през последните две години. Юрий Щерк заяви, че България и занапред ще подкрепя териториалната цялост, независимостта и целостта на границите на Украйна. \r\nЗасегната е и темата за българското национално малцинство в Украйна.\t \r\n„България е благодарна на украинската страна за запазването на културната и историческата идентичност на нашите сънародници“, заяви Щерк. Той заяви, че потребностите и интересите им трябва да се спазват, особено в контекста на образователната и административно-териториалните реформи.  \r\nПосланик Москаленко на свой ред изрази готовност да продължи конструктивното сътрудничество по отношение на българската общност в Украйна. Той благодари на България за поддържката на суверенитета и териториалната цялост на украинската държава, а също и процесите на сближаването ѝ с европейските и евроатлантически структури.   Виктор Турмаков", "date": "2018.09.12", "title": "„День“ (Украйна): Новият посланик на Украйна в България връчи акредитивните си писма"}
{"url": "http://www.focus-news.net/news/2018/09/12/2566276/afp-donald-tramp-podpisa-ukaz-koyto-pozvolyava-sanktsii-v-sluchay-na-chuzhdestranna-namesa-na-izborite.html", "text": "Президентът на САЩ Доналд Тръмп подписа указ, който позволява наказателни санкции срещу чуждестранни юридически и физически лица, в случай че са извършили намеса на изборите в страната, предава   AFP. \r\n„Има белези, че не само Русия, но и Китай, както и способности потенциално от Иран и дори от Северна Корея, да извършат намеса на изборите за Конгрес на 6 ноември“, заяви директорът на Националното разузнаване Дан Коутс, обявявайки новия президентски указ.   Виктор Турмаков", "date": "2018.09.12", "title": "AFP: Доналд Тръмп подписа указ, който позволява санкции в случай на чуждестранна намеса на изборите"}
{"url": "http://www.focus-news.net/news/2018/09/12/2566272/ognyan-zlatev-ek-prodalzhava-da-raboti-neumorno-po-prioriteti-si-yunker-otnovo-pokaza-strategicheska-viziya-za-badeshteto-na-evropeyskiya-sayuz-sled-brekzit.html", "text": "ЕК и председателят Юнкер са в режим на пълни обороти, тъй като има още доста работа до края на мандата, коментира ръководителят на Представителството на Европейската комисия в България Огнян Златев във Велинград по време на обществена дискусия заедно с вицепремиерът и министър на външните работи Екатерина Захариева, съобщиха от  Представителство на ЕК в България . \r\n„Въпреки, че комисията „Юнкер\" изпълни 100% от обещаното в началото на мандат и внесе всички законопроекти по 10-те приоритета, предстои ни още за вършене. 50% на сто от досиетата са приети, 20% са на път да бъдат одобрени, а 30% са предмет на трудни преговори“, допълни Златев. \r\nТой представи пред участниците акценти от днешните законодателни инициативи в речта за състоянието на Съюза на Жан-Клод Юнкер. Трябва да се приемат нови общи правила в ЕС, които да подобрят сигурността по границите срещу нелегална миграция и сигурността вътре в Европа срещу тероризма, дезинформацията и погазването върховенството на закона – включително във виртуалното пространство, където се разпространяват зловредни информации. „Днес ЕК не просто говори, а действа – имаме нови законодателни пакети, които спешно трябва да бъдат разгледани и гласувани от правителствата и от Европейския парламент – и то, преди кампанията за европейските избори догодина“, каза Огнян Златев.  \r\nТрябва да дадем нужните подсилени правомощия на съответните агенции и институции на европейско равнище, за да могат ефективно да противодействат на феномени като тероризма, прането на пари, миграционния натиск, киберпрестъпленията. Това е в основата на инициативите, представени от Юнкер, допълни ръководителят на Представителството на ЕК в България. „Посланието е, че не може да се продължава с некоординирания подход между отделните държави, които си прехвърлят отговорността за мигрантите – решението е в повече организация и ясна система с единни правила за всички и навсякъде по границите – били те морски или сухопътни“. \r\nТова е визионерска реч  - докато други са се втренчили в злободневните политически сметки, председателят Юнкер осъзнава необходимостта от реформиране на ЕС след Брекзит. За по-бързо и ефективно приемане на решения във външната политика и отбраната, той предлага отпадане на правото на вето по някои теми и гласуване с квалифицирано мнозинство. „Идеята не е ЕС да налага своите решения, а да имаме навременна единна външнополитическа позиция, така че бързо да се предприемат адекватни действия в интерес на всички“, отбеляза още Златев и уточни, че ЕК очаква от лидерите на ЕС да дадат решаващи насоки за бъдещето на Европа на срещата на върха в гр. Сибиу, Румъния догодина.", "date": "2018.09.12", "title": "Огнян Златев: ЕК продължава да работи неуморно по приоритети си, Юнкер отново показа стратегическа визия за бъдещето на Европейския съюз след Брекзит"}
{"url": "http://www.focus-news.net/news/2018/09/12/2566277/nikolay-boyadzhiev-arheolog-novi-15-metra-ot-traseto-na-severnata-stena-na-momchilovata-krepost-kray-smolyan-sa-razkriti-prez-lyatoto.html", "text": "Археологическият сезон в Смолян приключи успешно и така, както бе планиран. Това каза за  Радио „Фокус“ – Смолян  д-р Николай Бояджиев – археолог в Регионален исторически музей „Стою Шишков“ – Смолян. По думите му проучванията на екип от Музея от отдел „Археология“ са били съсредоточени на Момчилова крепост, край село Градът, община Смолян и са продължили 14 работни дни. „Средствата за тях са отпуснати от Министерството на културата и с тях успяхме да разкрием 15 метра от трасето на северната крепостна стена. Западно от проучената до този момент в предишните сезони част от стената. Досега бяха проучени 75 метра от стената и с новите 15 метра, стават 90 метра. Може да се каже, че половината от цялата крепостна стена на Момчилова крепост вече е проучена“, поясни д-р Бояджиев. Той допълни, че през следващата година отново ще кандидатстват за финансиране за продължаване на проучванията и ако се отпуснат средства, проучванията ще продължат. Археологът отбеляза, че по време на работата си са открили обичайните находки, които са намирали и в предишните сезони. „Те са характерни за всички крепости в района - върхове на стрели, някои накити и керамични фрагменти. Предстои тепърва да изследваме тяхната датировка“, уточни д-р Бояджиев. Той посочи, че имат предвидени средства за консервация на движими културни ценности и по-интересни находки ще бъдат консервирани през настоящия месец септември. Археологът обобщи, че това са били плановете за лятото като проучвания и археологическият сезон е приключил успешно. Той подчерта, че през тази година не са се натъквали на пресни следи от иманярски набези и не са получавали сигнали от други институции или граждани за иманярска дейност. \r\nНели ГЕРГЬОВСКА", "date": "2018.09.12", "title": "Николай Бояджиев, археолог: Нови 15 метра от трасето на северната стена на Момчиловата крепост край Смолян са разкрити през лятото"}
{"url": "http://www.focus-news.net/news/2018/09/12/2566274/varna-s-aplodismenti-v-pamet-na-zaginaliya-baletist-martin-chikanov-vav-varna-shestvieto-pohod-za-zhivot.html", "text": "С аплодисменти в памет на загиналия балетист Мартин Чиканов във Варна шествието „Поход за живот”, предаде репортер на  Радио „Фокус” - Варна . Пред сградата на Областната управа събралото се множество се обедини около позицията, че законодателите в парламента трябва да приемат действащи закони срещу войната по пътищата. Близки и приятели изпратиха по-рано днес в последния му път загиналия велосипедист. Негови колеги и познати са категорични, че ще очакват резултати от разследването. Според приятел и колега на Мартин, младият мъж е бил блъснат от 25-годишния водач на пешеходна пътека докато е бутал велосипеда си. Според него обвинението, което е повдигнала прокуратурата за причиняване на смърт по непредпазливост не е адекватно. Той е категоричен, че шофьорът, който първоначална избяга от местопроизшествието трябва да бъде съден за предумишлено убийство, а евентуалното наказание от 3 до 5 години затвор не е достатъчно. Той определи като недопустимо това, че прокуратурата и полицията са си затваряли очите повече от осем години, в които задържаният за катастрофата е шофирал без книжка, въпреки че са му съставяни два акта за това нарушение, докато накрая на 10 септември е отнел живот. Според него шофьорът е бил с ясно съзнание, че сядайки зад волана нарушава закона.  \r\nДиана СТОЕВА", "date": "2018.09.12", "title": "Варна: С аплодисменти в памет на загиналия балетист Мартин Чиканов във Варна шествието „Поход за живот”"}
{"url": "http://www.focus-news.net/news/2018/09/12/2566279/blizo-50-sa-obyavenite-svobodni-rabotni-mesta-za-uchiteli-v-plovdiv.html", "text": "49 са обявените свободни работни места за учители в Пловдив. Това съобщиха за  Радио „Фокус“-Пловдив  от „Бюро по труда“-Пловдив. Търсят се учители по български език и литература, физическо възпитание и спорт, география и икономика в гимназиален етап на образование. В прогимназиален етап - по математика, биология, физика и химия, биология и химия, английски език, география и икономика, философски цикъл. В начален етап на образованието се търсят петима учители. Обявени са свободни места и за двама ресурсни учители, както и едно място за преподавател на деца с умствена изостаналост. В „Бюро по труда“-Марица са обявени общо 13 свободни работни места за преподаватели. Те са за учител по география и икономика, физика, математика и информационни технологии, история, изобразително изкуство и петима преподаватели за детска градина. В „Бюро по труда“-Родопи са обявени две места за учители за начален етап на образование, седем учители за общообразователен учебен предмет в прогимназиален етап, двама учители в детска градина, един учители по музика в детска градина. \r\nМария РУСЕВА", "date": "2018.09.12", "title": "Близо 50 са обявените свободни работни места за учители в Пловдив"}
{"url": "http://www.focus-news.net/news/2018/09/12/2566278/milen-nikolov-direktor-na-regionalniya-istoricheski-muzey-burgas-razmahat-na-imanyarstvoto-e-po-malak-spryamo-predishni-periodi.html", "text": "Размахът на иманярството е по-малък спрямо предишни периоди. Това каза за  Радио „Фокус“ – Бургас  Милен Николов, директор на Регионалния исторически музей-Бургас. По думите му дейността на иманярите е намаляла и не е като преди, но все още имало места, на които тези хора са се проявявали. \r\n„Древният град „Аква Калиде“ и средновековният град „Русокастро“ са добре охраняеми и там нямаме проблем с иманярите. За съжаление в Странджа този казус не е разрешен. Поради бързия процес на обезлюдяване на селата, работата на иманярите се улеснява. Просто там няма почти никакъв контрол и няма кой да ги следи“, допълни Николов. \r\nСпоред него от 2 години насам положението било малко-по добре и това се дължало на бежанците, заради които е засилен полицейският контрол. Но въпреки това проблемът не бил нацяло разрешен. \r\nМария КУРТЕВА", "date": "2018.09.12", "title": "Милен Николов, директор на Регионалния исторически музей-Бургас: Размахът на иманярството е по-малък спрямо предишни периоди"}
{"url": "http://www.focus-news.net/news/2018/09/12/2566281/radio-svobodna-evropa-makedoniya-ministarat-na-otbranata-na-sasht-e-na-poseshtenie-v-makedoniya-na-17-septemvri.html", "text": "Министърът на отбраната на Македония Радмила Шекеринска съобщи, че нейният американски колега Джеймс Матис ще посети страната в понеделник – 17 септември. Според нея посещението му показва равнището на подкрепа към Македония, предава   Радио „Свободна Европа“  в своята македонска редакция. \r\n„Това показва , че светът отваря вратата си към нас. Сега остава гражданите на Македония, на всеки от нас поотделно, да решим дали тази врата е отворена, дали ще можем да я преминем“, заяви Шекеринска по време на посещение в Кочани.    Виктор Турмаков", "date": "2018.09.12", "title": "Радио „Свободна Европа“ (Македония): Министърът на отбраната на САЩ е на посещение в Македония на 17 септември"}
{"url": "http://www.focus-news.net/news/2018/09/12/2566284/afp-gubernatorat-na-shtata-dzhordzhiya-obyavi-izvanredno-polozhenie-zaradi-uragana-florans.html", "text": "Губернаторът на американския щат Джорджия Нейтън Диъл обяви състояние на извънредно положение в сряда заради приближаването на урагана „Флорънс“, предаде   AFP. \r\nДиъл заяви, че обявява извънредно положение във всичките 159 общини на щата „предвид приближаването на бурята“.  \r\n„Флорънс“, мощен ураган четвърта степен, се очаква да се стовари над щатите Южна и Северна Каролина, както и над Джорджия по-късно в четвъртък.  \r\n„В момента мобилизираме наличните ресурси, за да осигурим публичната сигурност преди урагана. Препоръчвам на гражданите на щата да са готови за ефектите от бурята“, заяви губернаторът.  Виктор Турмаков", "date": "2018.09.12", "title": "AFP: Губернаторът на щата Джорджия обяви извънредно положение заради урагана „Флорънс“"}
{"url": "http://www.focus-news.net/news/2018/09/12/2566282/igor-lazarenko-regionalen-istoricheski-muzey-varna-otchitame-silen-turisticheski-sezon.html", "text": "Летният туристически сезон е добър за Регионалния исторически музей във Варна. Това каза в интервю за  Радио „Фокус“ – Варна  Игор Лазаренко, директор на Регионалния исторически музей във Варна. Според него това се дължи на различни фактори, сред които и лошото време през месец юли. „Тогава гостите на града потърсиха забавления на закрито. Музеят е сравнително евтина дестинация, а в същото време предлага интересни експонати, затова бяхме предпочитано място за посещение. Приходите от посещения в нашите обекти са по-добри в сравнение с миналогодишните, които бяха най-добрите от 2006 година насам. Сезонът за нас е доста силен“, заяви Игор Лазаренко. Туристите, посетили обектите на музея, са над 60 000 души. \r\nМарияна ВАЛЕНТИНОВА", "date": "2018.09.12", "title": "Игор Лазаренко, Регионален исторически музей – Варна: Отчитаме силен туристически сезон"}
{"url": "http://www.focus-news.net/news/2018/09/12/2566280/1-mlrd-lv-shte-badat-otpusnati-za-uvelichavane-na-zaplatite-v-darzhavniya-sektor-s-10-ot-1-yanuari-2019-g-obzor.html", "text": "1 млрд. лв. ще бъдат отпуснати за увеличаване на заплатите в държавния сектор с 10% от 1 януари 2019 г. Предложението беше обсъдено от министрите на редовното правителствено заседание. Според финансовия министър Владислав Горанов това е възможно, тъй като до края на август превишението на приходите над разходите е близо 2,5 млрд. лв. По думите му то се дължи на по-добрата събираемост на приходите, на очакваните приходи в резултат от увеличението на БВП, на сезонното забавяне на плащанията по инвестиционните разходи за пътища и т.н. Очакванията на правителството са това увеличение на възнагражденията да повлияе положително и за увеличаване и на другите доходи в страната. \r\nВ предвидените допълнителни средства влизат и заплатите на учителите, които от 1 януари 2019 г. ще се покачат с 20%. „Ще увеличим с 10% средствата за персонала във всеки сектор, като оттам нататък се предвижда индивидуалното увеличение да бъде съобразено с трудовото изпълнение. Но ще осигурим възможност на всеки един ръководител да разполага с 10% повече средства“, обясни Горанов. По думите му към момента 433 хил. души са заети в държавния сектор.  \r\nДен по-рано министър-председателят Бойко Борисов посочи, че увеличението на заплатите в целия държавен сектор ще повлече всички останали сфери, които са на бюджетна издръжка. „Защото така, на парче - 150 млн. за полицаи, за военни, за съдебна охрана и учители, тук -там винаги остават определени сектори, които все едно не са важни. Затова ще увеличим заплатите с 10%“, заяви премиерът. Бойко Борисов посочи, че въпросът за увеличение на заплатите в държавния сектор от догодина е обсъждан от известно време с финансовия министър Владислав Горанов. \r\nЦветилена СИМЕОНОВА", "date": "2018.09.12", "title": "1 млрд. лв. ще бъдат отпуснати за увеличаване на заплатите в държавния сектор с 10% от 1 януари 2019 г. (ОБЗОР)"}
{"url": "http://www.focus-news.net/news/2018/09/12/2566228/blagoevgrad-natovaren-e-trafikat-po-osnovnite-patni-napravleniya-v-oblastta.html", "text": "Натоварен е трафикът по основните пътни направления в област Благоевград – автомагистрала „Струма“, главен път Е-79 и второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Към момента няма образували се колони от автомобили. През деня не са регистрирани тежки пътни инциденти, заради които да е било спирано движението по пътищата или да са били въвеждани ограничения в областта. При пътнотранспортно произшествие на главен път Е-79 в района на пътен възел „Покровник“ е пострадал 85-годишен велосипедист. Автомобилът е ударил пострадалия странично. Причините за инцидента се изясняват. Пострадалият е транспортиран веднага в болницата в Благоевград с политравма и със съмнения е за счупен крак. В региона не се извършват ремонтни дейности по републиканската пътна мрежа. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nРемонтни дейности се извършват по улица „Марица“, като движението в някои участъци е ограничено. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.09.12", "title": "Благоевград: Натоварен е трафикът по основните пътни направления в областта"}
{"url": "http://www.focus-news.net/news/2018/09/12/2566275/vitsepremierat-ekaterina-zaharieva-pravitelstvoto-e-stabilno-i-vseki-ot-ministrite-mozhe-da-nosi-politicheska-otgovornost.html", "text": "Правителството е стабилно. Това каза пред журналисти във Велинград вицепремиерът и министър на външните работи Екатерина Захариева, предаде репортер на  Радио „Фокус“ – Пазарджик . Захариева обясни, че всеки от министрите работи добре, но и всеки от тях може да носи политическа отговорност. По думите ѝ към страната ни има много позитивно отношение, което се е затвърдило след европредседателството. „В доклада си председателя на Европейската комисия спомена България и отчете позитивите, тази седмица канцлерът Меркел по време на посещението си в Македония отново спомена България. А това се отразява от всички световни медии. Ние не трябва да губим темпа, инерцията и амбициите които имаме“, коментира Захариева. Тя каза още, че по време на днешната среща във Велинград отново се е убедила, че най-силното преимущество на страната ни са младите хора. „Те искат равенство, единство, силен Европейски съюз, и това стана ясно и по време на дискусията, която проведох с тях във Велинград“, допълни Захариева. \r\nВаня НИКОЛОВА", "date": "2018.09.12", "title": "Вицепремиерът Екатерина Захариева: Правителството е стабилно и всеки от министрите може да носи политическа отговорност"}
{"url": "http://www.focus-news.net/news/2018/09/12/2566283/filip-hamand-nesigurnostta-okolo-brekzit-vredi-na-britanskata-ikonomika.html", "text": "Британският министър на финансите Филип Хамънд заяви, че несигурността около резултата от преговорите по Брекзит вреди на икономиката на Великобритания , предава    Reuters. \r\nДесет години след краха на американската банка „Леман Брадърс“ Хамънд заяви, чие има „светлина в края на тунела“ за британските домакинства, но и че преговорите за Брекзит в момента „служат като спирачка за икономиката“. \r\n„Потенциалът за Брекзит без договор е риск за финансовата система“, предупреди той.  Виктор Турмаков", "date": "2018.09.12", "title": "Филип Хамънд: Несигурността около Брекзит вреди на британската икономика"}
{"url": "http://www.focus-news.net/news/2018/09/12/2566286/pazardzhik-kraybrezhieto-na-yaz-batak-shte-bade-pochisteno-na-15-septemvri.html", "text": "Всички общини на територията, контролирана от РИОСВ – Пазарджик, ще участват отново в инициативата „Да изчистим България заедно“, която тази година ще се проведе на 15 септември. Това съобщи за  Радио „Фокус“ – Пазарджик  Цветана Чочева, експерт в Екоинспекцията в Пазарджик. Събраните отпадъци ще се депонират само на Регионалните системи за управление на отпадъците, отговарящи на нормативните изисквания.  Достъпът до тях ще бъде свободен за всички транспортни средства, които се включат в инициативата. Общините получиха чували, ръкавици и бонове за гориво, осигурени от Министерството на околната среда и водите чрез Предприятието за управление на дейностите по опазване на околната среда. Служителите на РИОСВ – Пазарджик, общините Батак, Ракитово и доброволци ще участват в акция за почистване от отпадъци на крайбрежието на язовир „Батак“ – от механа „Острова” към контрастената. \r\nАлбена ЖИЛЕКОВА", "date": "2018.09.12", "title": "Пазарджик: Крайбрежието на яз. „Батак“ ще бъде почистено на 15 септември"}
{"url": "http://www.focus-news.net/news/2018/09/12/2566285/rositsa-dimova-obshtinski-savet-po-narkotichni-veshtestva-prez-letniya-period-se-zasilva-sklonnostta-na-podrastvashtite-da-opitat-narkotichni-veshtestva.html", "text": "През летния период се засилва склонността на подрастващите да опитат наркотични вещества. Това каза за  Радио „Фокус“ – Бургас  Росица Димова, председател на Общински съвет по наркотични вещества – Бургас. \r\n„Учениците от 6 – 7 клас знаят какво представляват наркотиците и са ги опитвали. Разбира се, не всички, но нашият опит показва, че има деца, на възраст 13-14 години, които вече са опитвали безобидната, според тях, марихуана“, посочи още Димова. По думите ѝ при учениците от тази възраст се оформят групи и приятелски кръгове, където се поражда интересът им да опитват тези вещества. \r\n„Опасността идва и от там, че е възможно самата марихуана да бъде напоена с някакъв вид синтетичен наркотик, което може да бъде фатално“, добави Димова. Тя каза още, че родителите трябва да бъдат внимателни и винаги да потърсят помощ, когато установят, че детето им употребява наркотици. \r\n„Децата отричат, че имат проблем. Лошото идва, когато родителите им вярват, и също отричат, че детето им злоупотребява“, каза още Димова. Тя обясни, че по този начин проблемът се задълбочава, тъй като закрилата на родителите им дава успокоение и повод да продължат по същия път. \r\n„Съвместно с различни организации предлагаме съвети и консултации на родители. Формираме и терапевтични групи, за да спомогнем за решаването на проблема“, посочи още Димова. \r\nМария ГЕОРГИЕВА", "date": "2018.09.12", "title": "Росица Димова, Общински съвет по наркотични вещества: През летния период се засилва склонността на подрастващите да опитат наркотични вещества"}
{"url": "http://www.focus-news.net/news/2018/09/12/2566289/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-dunav-most-ruse-i-dunav-most-vidin.html", "text": "Интензивен е трафикът за товарни автомобили на изход на  ГКПП „Капитан Андреево“, „Дунав мост - Русе“ и „Дунав мост - Видин“. Това съобщиха за  Агенция „Фокус“  от  ГД „Гранична полиция“ . Нормален е трафикът на контролно-пропускателните пунктове по границите със Сърбия, Македония и Гърция.", "date": "2018.09.12", "title": "ГД „Гранична полиция“: Интензивен е трафикът за товарни автомобили на изход на  ГКПП „Капитан Андреево“, „Дунав мост - Русе“ и „Дунав мост - Видин“"}
{"url": "http://www.focus-news.net/news/2018/09/12/2566287/makfaks-makedoniya-srabskiyat-ministar-na-evropeyskata-integratsiya-zayavi-che-se-nadyava-harvatiya-da-ne-blokira-belgrad-kam-es.html", "text": "Сръбският министър на европейската интеграция, Ядранка Йоксимович, се надява, че Хърватия няма да блокира Сърбия по европейския ѝ път, предава македонската информационна агенция  „Макфакс“. \r\nСпоред нея, причина за опасения от подобен сценарий е, че досега липсата на  доверие в надеждността на процеса на преговори. \r\nМинистърът заяви, че няма да се изненада, ако Хърватия направи такова нещо, но това не би я разочаровало, защото знае, че ако Сърбия днес беше член на ЕС, щеше да допринесе в много сегменти от общата Политика на ЕС.  Виктор Турмаков", "date": "2018.09.12", "title": "„Макфакс“ (Македония): Сръбският министър на европейската интеграция заяви, че се надява Хърватия да не блокира Белград към ЕС"}
{"url": "http://www.focus-news.net/news/2018/09/12/2566291/prof-raya-madgerova-yuzu-neofit-rilski-okolo-75-ot-bakalavrite-prodalzhavat-i-v-magistarskite-ni-programi.html", "text": "Около 75 % от бакалаврите в ЮЗУ „Неофит Рилски“ продължават и в магистърските ни програми. Това каза за  Радио „Фокус“ – Пирин  проф. Рая Мадгерова, директор „Образователни дейности и акредитация“ към висшето учебно заведение. По думите ѝ най-търсените магистърски програми са тези, които са в педагогическия факултет. „Също така програмите по психология, които са няколко на брой. Програмите, които са в направление „Икономика“, „Администрация и управление“, „Туризъм“. Освен това в направление „Информатика и информационни технологии“, „Компютърна техника“, „Компютърни системи и технологии“. Това са програмите, които традиционно се търсят от кандидатите“, каза още проф. Мадгерова. Тя добави, че има ѝ други, към които интереса е по-малък, но там пък кандидатстват, хора, които имат желание да изучват точно съответна програма. По отношение на продължаващите в образователно-квалификационна степен „Доктор“, тя заяви, че там процента спада. „Имаме желаещи, макар че все още са единици, защото знаете, че това не е масова степен. Това са хора, които имат афинитет към науката, така че определено са доста по-малко кандидатите“, коментира проф. Мадгерова. \r\nЛивия НИНОВА", "date": "2018.09.12", "title": "Проф. Рая Мадгерова, ЮЗУ „Неофит Рилски“:  Около 75 % от бакалаврите продължават и в магистърските ни програми"}
{"url": "http://www.focus-news.net/news/2018/09/12/2566292/tass-vladimir-putin-pristigna-v-zabaykalskiya-kray-kadeto-shte-nablyudava-ucheniyata-iztok-2018.html", "text": "Президентът на Русия Владимир Путин пристигна от Владивосток в Чита. В четвъртък той ще посети полигона „Цугол“ в Забайкалския край,  където ще наблюдава мащабните маневри „Изток-2018“, предава  ТАСС. \r\n„По време на ученията войнските формирования на Въоръжените сили на Русия и на Народноосвободителната армия на Китай ще отработят действия по отразяване на настъплението на условен противник“, съобщиха от пресслужбата на Кремъл. \r\nПреди това между 10 и 12 септември президентът бе на посещение във Владивосток, където по време на Източния икономически форум се срещна с китайския си колега Си Дзинпин и с японския министър-председател Шиндзо Абе.  Виктор Турмаков", "date": "2018.09.12", "title": "ТАСС: Владимир Путин пристигна в Забайкалския край, където ще наблюдава ученията „Изток-2018“"}
{"url": "http://www.focus-news.net/news/2018/09/12/2566290/aleks-aleksiev-tsentar-za-balkanski-i-chernomorski-izsledvaniya-zapadat-shte-se-namesi-v-idlib-samo-ako-ima-upotreba-na-himichesko-orazhie.html", "text": "Западът ще се намеси в Идлиб, само ако има употреба на химическо оръжие. Това каза за  Радио „Фокус“  Алекс Алексиев, председател на Центъра за балкански и черноморски изследвания. Tой допълни, че такива заявки са направили САЩ, Франция и други страни. Алекс Алексиев уточни, че ако се стигне само до конвенционална война, в която сирийският президент Башар Асад ще се опита да отблъсне останалите джихадистки групироки от Идлиб, то тогава е възможно да няма намеса от страна на Запада. Той коментира, че засега войната в Сирия се печели от Русия и Башар Асад. „Като че ли Запада нямаше интерес да го спре. Освен това, до голяма степен за Запада е трудно да избере между две злини, защото, да не забравяме, че тези джихадисти, които бяха срещу Асад, не са лицеприятни. Путин има съвсем явно предпочитание за Башар Асад – най-вече защото сирийският президент е стар клиент на Русия. Освен това, Русия има единствената си база в Средиземно море в Тартус. Има и въздушна база, казва се „Хмеймим“. Това е много важно за Москва от гледна точка на показване на флага извън Русия“, каза още той. Алекс Алексиев предупреди, че въздушните нападения над Идлиб от Сирия, Русия и Иран ще отпушат нова мигрантска вълна с няколко милиона бежанци. Според него другото напрежение в Близкия Изток е между шиити и сунити. Той уточни, че враговете на Саудитска Арабия са се изместили – от евреи към шиити, а де факто евреите и арабите са съюзници за пръв път от десетилетия.", "date": "2018.09.12", "title": "Алекс Алексиев, Център за балкански и черноморски изследвания: Западът ще се намеси в Идлиб, само ако има употреба на химическо оръжие"}
{"url": "http://www.focus-news.net/news/2018/09/12/2566293/15-knigi-s-obsht-tirazh-ot-4-000-ekzemplyara-sa-izdadeni-za-poslednata-godina-v-oblast-kyustendil.html", "text": "За една година в област Кюстендил са издадени 15 книги с общ тираж от 4 000 екземпляра. Това каза пред  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. По думите ѝ за една година са издадени и четири брошури с тираж хиляда екземпляра. В сравнение с предходната година броят на издадените книги и брошури в областта намалява с четири броя, а средният тираж намалява с 13.5%. Данните сочат, че през 2013 година е имало най-голям тираж на книгите и брошурите – 550 за един вид, а най-много са били книгите и брошурите през 2015 година – 37. В рамките на една година в област Кюстендил са издадени три регионални вестника с годишен тираж 338 хил., или по 3 броя годишно на човек от населението в областта. Спрямо предходната година броят на издадените вестници се запазва, а тиражът намалява с 56 хиляди. Еднократният тираж е 2 хиляди екземпляра. \r\nВенцеслав ИЛЧЕВ", "date": "2018.09.12", "title": "15 книги с общ тираж от 4 000 екземпляра са издадени за последната година в област Кюстендил"}
{"url": "http://www.focus-news.net/news/2018/09/12/2566295/teatralniyat-sezon-na-dramatichen-teatar-nikola-vaptsarov-blagoevgrad-zapochva-na-13-septemvri-s-moyata-bezgranichna-lyubov.html", "text": "Театралният сезон на Драматичен театър „Никола Вапцаров“-Благоевград започва на 13 септември с „Моята безгранична любов…“. Това каза за  Радио „Фокус“-Пирин  Симона Спасова, експерт „Връзки с обществеността“ към културната институция. „Зрителите до последно гледаха спектакъла на камерна сцена през месец юли. Имаше огромен зрителски интерес тогава, а той за наша радост се поддържа и сега през месец септември. Останаха много хора, които не успяха да гледат представлението през месец юли. Надявам се да са успели да се сдобият с билети за септември“, посочи тя. Спасова отбеляза, че веднага след откриването на сезона в Благоевград, отиват на турне в София със същото представление. Тя каза още, че всички желаещи могат да гледат благоевградския театър в София на 19 септември от 19.00 часа в театър „Зад канала“. \r\nНатали СТЕФАНОВА", "date": "2018.09.12", "title": "Театралният сезон на Драматичен театър „Никола Вапцаров“-Благоевград започва на 13 септември с „Моята безгранична любов…“"}
{"url": "http://www.focus-news.net/news/2018/09/12/2566294/plovdiv-kmetat-na-rayon-severen-inzh-ralyo-ralev-otkri-parvite-4-novi-detski-ploshtadki.html", "text": "Кметът на „Северен“ инж. Ральо Ралев откри първите 4 от 12 нови детски площадки в детските градини в района. Това съобщиха от  Община Пловдив . Заедно със своя ръководен екип – зам.-кметовете Л.Кътова, д-р Кр.Асенов и К.Георгиев, секретаря на района Д.Йорданова и гл.експерт „Образование” Н.Нончева – той бе гост на децата в ДГ „Захарно петле“ с втори адрес на територията на бившата ДГ „Пролет“, където новата учебна година започва с прекрасна придобивка: нови площадки за игра, три от които – на стойност 18 000 лв.,са спечелени по проект на Община Пловдив, а една – с участие в проект по ПУДООС на стойност 4983 лв. Придобивката е изключително значима за децата, учителите и родителите, тъй като дворът отдавна имаше потребност от обновяване и модернизиране на площадките за игра. С основание директорът на детското заведение Цветанка Лазарова изрази удовлетвореност и гордост от постигнатото, станало възможно в резултат на активното разработване, участие и спечелване на проектите, които са гарантирали солидната субсидия. Така градината се е справила с предизвикателството наведнъж да се изградят, обезопасят и оборудват с модерни съоръжения цели 4 нови площадки, като е участвала със съфинансиране на начинанията с 6 300 лв. от общо 22 983 лв. \r\nПо-съществено е, че от началото на новата учебна година всички 4 групи обитатели ще разполагат със свое ново, отлично оборудвано и напълно обезопасено място за игра. Малките артисти и певци от „Захарно петле“ изненадаха гостите си с емоционална програма и нямаха търпение да видят празничния ритуал с прерязването на лентата и плисването на водата. \r\nИнж.Р.Ралев и Цв.Лазарова прерязаха щастливи лентата за откриването на площадките, като благодариха на децата за създаденото настроение и им пожелаха да бъдат здрави и винаги засмени. Кметът посочи, че празникът в ДГ „Захарно петле“ поставя начало на поредица от подобни събития и в други четири градини в района, където целенасочената дейност на директорите също е направила възможно децата в тях да се радват на по-удобни, по-безопасни и красиви места за игра. Само след дни предстои откриване на 4 нови площадки в ДГ „Славей“, а във втората половина на септември ще бъдат обновени и площадките в ДГ „Весела, ДГ „Космонавт“, ДГ „Дъга“. По този начин „Северен“ ще бъде районът, в който само за едно лято са изградени 12 нови детски площадки, две са дооборудвани – несъмнено висок атестат за работата на директорите на детските заведения, заяви районният кмет, и добави, че тази активност е пряк резултат и от отличното сработване между местната власт, в лицето на районната администрация, и ръководствата на детските заведения.", "date": "2018.09.12", "title": "Пловдив: Кметът на район „Северен“ инж. Ральо Ралев откри първите 4 нови детски площадки"}
{"url": "http://www.focus-news.net/news/2018/09/12/2566296/vkusovite-kachestva-na-brezhanskite-kesteni-shte-badat-predstaveni-na-mezhdunarodno-izlozhenie-v-italianskiyat-grad-torino.html", "text": "Вкусовите качества на брежанските кестени ще бъдат представени на международно изложение в италианският град Торино. Това съобщиха за  Радио „Фокус“ – Пирин  от сдружение „Хора и традиции“ – село Брежани, които заедно с представители на Югозападно държавно предприятие ще презентират различни продукти на българския щанд на световния форум. Пред посетителите на изложението ще бъдат показани брежански кестени в мед от билки, сладко от боровинки, къпини и малини. На щанда ще бъдат показани още прочутите куртовоконарски чушки и домати, синьо сирене, млечни продукти, нафпавок от Горно Драглище на Дешка Кротева, еленски бут и други. От сдружението уточниха, че Terra Madre Salone del Gusto е най-голямото международно събитие, посветено на храната. Тази година темата е Food For Change, вдъхновявайки всички да разгледат как нашият избор на храни оказва влияние върху нашето здраве, общности и околна среда. Terra Madre Salone del Gusto ще включва многобройни събития, включващи международен пазар, конференции и форуми, дегустационни семинари, училища за готвене и интерактивни маршрути. \r\nЛивия НИНОВА", "date": "2018.09.12", "title": "Вкусовите качества на брежанските кестени ще бъдат представени на международно изложение в италианският град Торино"}
{"url": "http://www.focus-news.net/news/2018/09/12/2566297/aleks-aleksiev-tsentar-za-balkanski-i-chernomorski-izsledvaniya-novi-bezhanski-valni-zaradi-konflikti-v-blizkiya-iztok-shte-se-nasochat-kam-evropa-zaradi-visokite-sotsialni-oblagi.html", "text": "Нови бежански вълни заради конфликти в Близкия Изток ще се насочат към Европа, заради високите социални облаги. Това каза за  Радио  „Фокус“ Алекс Алексиев, председател на Центъра за балкански и черноморски изследвания. Той допълни, че две трети от хората в Европа са против политиката на Ангела Меркел и ЕК за предоставяне на убежище на бежанците. „Виждате какво става в Кемниц, навсякъде в Германия. Ние сме пред вътрешно – европейски конфликт. До скоро  беше само Източна Европа, която не желаеше и отказваше да приема мигранти, поради простата причина, че мигрантите не желаеха да се интегрират. Италия вече мина на страната на Източна Европа и тя няма да е последната, която ще направи това. Така че конфликтите в Европа тепърва предстоят“, каза още той. Алекс Алексиев определи като слаба политиката на Германия по въпроса с бежанците и допълни, че не очаква нищо добро от нея. Според него ЕС е изключил от вниманието си процесите в Близкия Изток, заради което в перспективи ще продължи да плаща много висока цена.", "date": "2018.09.12", "title": "Алекс Алексиев, Център за балкански и черноморски изследвания: Нови бежански вълни заради конфликти в Близкия Изток ще се насочат към Европа, заради високите социални облаги"}
{"url": "http://www.focus-news.net/news/2018/09/12/2566319/varna-do-28-oktomvri-v-beloslav-prodalzhava-sabiraneto-na-plastmasovi-kapachki-v-pomosht-na-novorodeni.html", "text": "До 28 октомври в Белослав продължава събирането на пластмасови капачки в помощ на новородени. Това съобщиха за  Радио „Фокус“ – Варна  от Община Белослав. Община Белослав е част от благотворителната кампания за закупуване на медицинска апаратура в помощ на новородени чрез събиране на пластмасови капачки. По инициатива на екипа на Общинска администрация – Белослав, на централния площад в града е поставен пункт с арт дизайн за събиране на капачки. Чрез инициативата Община Белослав се присъединява към благотворителна кампания „Аз вярвам и помагам“, която организира събиране на пластмасови капачки за закупуване на медицинска апаратура в помощ на новородените деца в МБАЛ „Св. Анна – Варна“ и СБАГАЛ „Проф. д-р Димитър Стаматов – Варна“. Своевременно Община Белослав ще организира транспорт до Варна, където ще бъде предадено цялото събрано количество във връзка с предстоящия празник на рециклирането „Аз вярвам и помагам“, който ще се проведе на 29 септември пред Катедрален храм „Св. Успение Богородично“ в помощ на малките бебета, допълниха от администрацията. \r\nМарияна ВАЛЕНТИНОВА", "date": "2018.09.12", "title": "Варна: До 28 октомври в Белослав продължава събирането на пластмасови капачки в помощ на новородени"}
{"url": "http://www.focus-news.net/news/2018/09/12/2566315/konfederatsiya-obedinyava-avtobusnite-prevozvachi-obzor.html", "text": "Седем браншови организации в автотранспорта учредиха Конфедерация на автобусните превозвачи, която да обединява и защитава интересите на всички в сектора. За неин първи председател бе избрана Магдалена Милтенова  – председател на Браншовия съюз за стопанска инициатива в транспорта. Нейни заместници ще са Максим Петков – председател на Националния съюз на превозвачите-Варна, и Кузман Вълев – председател на Корпорация на автомобилните превозвачи. Създателите на организацията обясниха, че нейното ръководство ще се сменя на ротационен принцип с мандат от 1 година. В състава ѝ за момента влизат: Браншови съюз за стопанска инициатива в транспорта, Национално сдружение на автобусните превозвачи, Корпорация на автомобилните превозвачи, Национален съюз на превозвачите, Национален съюз на превозвачите – Варна, Национално сдружение на автобусните превозвачи в България и Българска федерация „Пътнически транспорт“. На пресконференция във връзка с учредяването на Конфедерацията новоизбраният ѝ председател Магдалена Милтенова отправи покана за присъединяването към нея на всички останали сдружения в бранша. Тя уточни, че организацията е доброволно обединение, съгласно европейските принципи всеки сам да избира къде да членува и кое сдружение да представлява интересите му. „Обещахме, че до 15 септември тя ще бъде учредена. Оправдахме очакванията на всички, в това число надявам се и на премиера, и на нашите колеги. От тук насетне сме отворени към всички предложения. Но ще ги подкрепим, ако отговарят на европейските принципи, когато са синхронизирани с българското законодателство и съобразени с бранша“, заяви Милтенова. По думите ѝ създаването на Конфедерация цели, когато браншът отиде на разговори с правителството, да има единно становище. „Да нямаме разногласия, да не се стига до неприятни сцени, когато се налага да дискутираме важна за бранша тема“, уточни тя.  \r\nПо отношение на законопроекта за създаване на Автомобилна камара, който предизвика напрежение сред превозвачите, Милтенова заяви, че въпросът е приключен, тъй като браншът няма нужда от обединяване чрез закон. „Ние сме го прозрели това, стигнали сме до извода, че трябва да обединим своите интереси, за да можем да се защитим от Мобилен пакет 2. Идеята бе да има обединение на бранша – това обединение е факт. Смятаме, че създавайки тази конфедерация, можем да отговорим на всички очаквания на колегите за поддържане на едно добро ниво на работа“, коментира Милтенова. „Ще имаме противоречия, но бихме подкрепили всяка инициатива, която е съобразена с нуждите на бранша и европейските практики. Това обаче не означава безусловна подкрепа на всяко предложение, което по един или друг начин не защитава интересите и нарушава нашите права“, допълня тя.  \r\nПетър Захариев, превозвач от Северозападна България и член на управителния съвет на Националната асоциация на автомобилните превозвачи, отбеляза от своя страна, че целта на Конфедерацията е да стане изразител и защитник на интересите на бранша, но и да подобри качеството на транспортната услуга.  \r\nИвайло Константинов, изпълнителен директор на Националното сдружение на автобусните превозвачи в България, уточни, че чрез Конфедерацията на автобусните превозвачи ще се консолидира единно мнение по важните за бранша теми. „Това, че ние ще имаме противоречия по конкретен казус, не означава, че ще имаме повече от едно мнение пред официалните органи. Мнозинството ще реши какво ще бъде мнението на бранша, което всички сме длъжни да изразим до един“, обясни Константинов.  \r\nМаксим Петков, заместник-председател на Конфедерацията и председател на управителния съвет на превозвачите във Варна, допълни, че автобусният бранш към момента е доста нехомогенен. „Обективно всяка организация и група фирми защитават някакви групови интереси и това е големият смисъл на учредяването на Конфедерацията – да центроваме едно общо мнение на бранша, за да има повече перспектива в това, което се прави. Имаме възможност при обществени обсъждания да защитаваме позиции, въпросът е да се включим на ниво заготовка с управляващите. Много трудно е, когато основа е пясъчна, нездрава, в последствие нещата да бъдат подобрени“, коментира Петков.  Агенция „Фокус“ припомня, b> че законопроектът за създаване на Автомобилна камара бе изтеглен от управляващите, след като превозвачите организираха поредица от протестни шествия в цялата страна. В законопроекта бе заложено Българската автомобилна камара да предлага на министъра на транспорта да лицензира или не фирми, както и да контролира дали те спазват закона. Според противниците му обаче е незаконосъобразно функции и дейности на ИА „Автомобилна администрация“ да бъдат изземвани и поверявани на Българска автомобилна камара, състояща се от преки конкуренти в сектора на обществен превоз на пътници. Автомобилните превозвачи заподозряха, че законопроектът е лобистки, създава условия за корупция и е направен в интерес на конкретен кръг от фирми. След изтеглянето му от бранша поеха ангажимент пред премиера Бойко Борисов за обединяването си в Конфедерация, основано на констиционното право за свободно сдружаване, до 15 септември тази година.  \r\nВесела АЛЕКСАНДРОВА", "date": "2018.09.12", "title": "Конфедерация обединява автобусните превозвачи (ОБЗОР)"}
{"url": "http://www.focus-news.net/news/2018/09/12/2566314/pazardzhik-prodalzhavat-stroitelnite-raboti-v-tsentralnata-gradska-chast-na-velingrad.html", "text": "Продължават строителните работи в централната градска част на Велинград, каза за  Радио „Фокус“ – Пазарджик  кметът на Община Велинград д-р Костадин Коев. Той обясни, че проектът е по Оперативна програма „Региони в растеж“. „Проектът е за нова визия на центъра и по него работим активно. Пред приключване са и дейностите по обновяването на Кооперативния пазар. По същия проект имаме и улици в квартал „Каменица“, които също ще бъдат асфалтирани“, коментира д-р Коев. Той допълни, че това са улиците „Георги Кирков“, „Христо Смирненски“ и „Милеви скали“. Преди това на тези улици са подменени водопроводите. „В момента подменяме тротоари, предстои и асфалтирането им. Със средства, отпуснати от правителството ремонтираме още улици и продължаваме с подмяната на водопроводната инфраструктура“, коментира д-р Коев. \r\nВаня НИКОЛОВА", "date": "2018.09.12", "title": "Пазарджик: Продължават строителните работи в централната градска част на Велинград"}
{"url": "http://www.focus-news.net/news/2018/09/12/2566316/otkriti-urotsi-po-dzhaz-shte-se-provezhdat-v-chast-ot-uchilishtata-vav-veliko-tarnovo.html", "text": "Открити уроци по джаз ще се провеждат в част от училищата във Велико Търново. Идеята е на джазмена Венцислав Благоев, който често организира различни музикални събития в старата столица. Пред  Радио „Фокус“ – Велико Търново  той уточни, че инициативата ще е насочена към паралелките с музикална насоченост от училищата в града. Такъв клас има в най-голямото средно училище в старата столица „Емилиян Станев“. „Идеята ни се роди още през пролетта. Тогава аз, заедно с мои колеги, искахме да проведем такава своеобразна „сцена за млади таланти“, но реализацията се провали. Сега предвиждаме това да се случи през новата учебна година“, коментира още Венци Благоев. Целта на откритите уроци, освен да запознаят децата с джаз музиката, е и да се откриват „нови таланти“. Образователната инициатива ще се проведе сред по-малките ученици – от начален и основен курс. \r\nЛуиза ТРАНЧЕВА", "date": "2018.09.12", "title": "Открити уроци по джаз ще се провеждат в част от училищата във Велико Търново"}
{"url": "http://www.focus-news.net/news/2018/09/12/2566318/elena-vretenarova-uchitel-obshtina-petrich-e-vodeshta-v-stranata-po-otnoshenie-vavezhdaneto-na-religiyata-kato-predmet-v-uchebnite-zavedeniya.html", "text": "Община Петрич е водеща в страната по отношение въвеждането на религията като предмет в учебните заведения. Това каза за  Радио „Фокус“-Пирин  Елена Вретенарова, пенсиониран учител от Петрич. „Взехме малък опит от Община Кюстендил, които частично бяха застъпили изучаването на религията като учебен предмет. През 2016 година начело с кмета Димитър Бръчков бяха положени основите в изучаването на предмета религия. Това се опря на добре подготвени богослови, между които изпъква Таня Димитрова. Религията изгражда ценностната система на всеки човек и на всяко поколение. Изучаването на религия е много съществена крачка за нашето обучение и за възпитанието на децата“, коментира тя. Вретенарова допълни, че религията не е просто прищявка, а една необходимост, която е фундамент за изграждането на ценностна система. Според нея религията остава новият фактор, който не е разломна линия между цивилизациите, а в днешно време този фактор изгражда цивилизациите. \r\nНатали СТЕФАНОВА", "date": "2018.09.12", "title": "Елена Вретенарова, учител: Община Петрич е водеща в страната по отношение въвеждането на религията като предмет в учебните заведения"}
{"url": "http://www.focus-news.net/news/2018/09/12/2566288/ban-shte-izbere-vremenen-direktor-na-nimh-obzor.html", "text": "БАН ще избере временно изпълняващ длъжността директор на НИМХ. Очаква се това да се случи в четвъртък на заседание на УС на БАН. Кандидатурите за директор трябва да постъпят от Общото събрание на учените на НИМХ, като идеята е да няма допълнително напрежение сред метеоролозите, които протестират вече 6 месеца.  Министърът на образованието и науката Красимир Вълчев  обясни, че до момента няма предложена кандидатура от страна на НИМХ. „Там има наслоени емоции, които трябва да се преодолеят. Служителите на Института казват, че никой не иска да изпълнява длъжността директор, защото се опасяват от лични нападки и компрометиране“, посочи Вълчев и увери, че такова наказателно отношение няма да има. Според него прекратяването на мандата на директора на НИМХ е било неуместно, с по-скоро наказателен характер. Той призова БАН и НИМХ да спрат с личните нападки.  \r\nКризата между Института и Академията бе тема на пресконференция на Общото събрание на БАН. На пресконференцията от Академията подчертаха, че бившият директор на Института проф. Христомир Брънзов не е уволнен, а отстранен и обърнаха внимание на дейността му. От Академията  уточниха, че сред мотивите за отстраняването му са нарушаването на устава на БАН, неспазване на решения на Общото събрание и отказът от финансов одит на Института.  Проф. Бойко Георгиев от БАН  обясни, че от Академията имат съмнения, че нещата не са съвсем наред заради факта, че директорът на Института проф. Брънзов освен виден учен и ръководител на един научен институт, е и собственик на бизнес, който в голяма степен е свързан с дейността на НИМХ.  \r\nКолегата му  проф. Константин Хаджииванов  обясни, че това е в нарушение на устава на Академията. Той посочи, че не разбира защо не е допуснат и финансовият одит на Института, което също е сред мотивите за отстраняването на проф. Брънзов. „Не знам защо той не беше допуснат. При това положение обикновено се пращат сигнали към АДФИ, защото това са сериозни поводи за съмнения. Какво е положението аз не мога да ви кажа, защото нямаме никаква информация“, коментира проф. Хаджииванов.  Проф. Лъчезар Аврамов  допълни, че ръководството на НИМХ не е подало оставка, а заплашва, че ще саботира дейността на държавата. „Тези хора подлежат на административна отговорност, а ако настъпят последици, подлежат и на наказателна отговорност. Обръщам се към тези колеги, да не се правят на изнудвачи, а да си изпълняват задълженията“, заяви още проф. Аврамов. Според него трябва да изчакат два-три дни, докато бъде назначен временно изпълняващ директор, който да сложи в ред всичко до протичане на нормалния избор, ако бъде решено Институтът да остане или ако бъде изведен към неизвестния бенефициент. Проф. Аврамов обърна внимание, че никой не говори къде трябва да отиде НИМХ и се пошегува, че е добра идеята да мине към Светия синод, защото времето е Божа работа.  Председателят на Общото събрание на БАН проф. Евелина Славчева  отново потвърди съгласието  на оглавявания от нея орган за частично изваждане на НИМХ в нова структура, тъй като, както тя изтъкна „насила хубост не става“. Тя обаче подчерта, че БАН не споделя надеждата на НИМХ, че излизайки от Академията, Институтът ще бъдат по-добре финансиран. Проф. Славчева поясни, че основната причина, зад която се крие автентичният протест на НИМХ, е липсата на достатъчно средства в бюджета, отпуснат от държавата. \r\nДеница КИТАНОВА", "date": "2018.09.12", "title": "БАН ще избере временен директор на НИМХ (ОБЗОР)"}
{"url": "http://www.focus-news.net/news/2018/09/12/2566321/v-zemlishteto-na-selo-cherven-breg-e-otkrito-pogrebenie-na-machenik-za-hristiyanskata-vyara.html", "text": "В землището на село Червен брег е открито погребение на мъченик за християнската вяра. Това каза пред  Радио „Фокус” – Кюстендил  д-р Светла Петрова от Национален археологически институт с музей – БАН и ръководител на проучването на обект „Раннохристиянска базилика” край село Червен брег. По думите ѝ в рамките на извършеното археологическо прочуване, е разкрито и едно погребение, което показва по-късна дата. Вероятно във времето на Отоманското владичество. Може да се каже, че там има погребан мъченик. „Трупът е обезглавен, но погребан пред абсидата. Това показва, че вероятно човекът, в голяма доза сигурност, погребан пред абсидата и на едно свято място, е мъченик за вярата. Ние знаем за периода, в който вероятно е имало политика на смяна на вярата – в мюсюлманско религия, в ислям, на българското християнско население. Този българин е отказал да бъде покръстен, бил е обезглавен. Като свят човек и мъченик е бил погребан пред абсидата на църквата. За нас това може да се каже, че редом с откриването и изясняване на плана на базиликата, е една от големите находки”, каза доктор Светла Петрова. По думите й голяма е информация за наличието на помюсюлманчване, за което данни в изворите вероятно съществуват, но точната година археолозите не могат да посочат в момента, но това  показва, че има мъченик за вярата от района на Дупнишкото поле. \r\nВенцеслав ИЛЧЕВ", "date": "2018.09.12", "title": "В землището на село Червен брег е открито погребение на мъченик за християнската вяра"}
{"url": "http://www.focus-news.net/news/2018/09/12/2566322/shumen-zapochna-tsyalostnata-markirovka-na-ulichnata-mrezha-v-grada.html", "text": "Започна изпълнението на проекта за цялостна пътна маркировка на уличната мрежа на територията на община Шумен. Това съобщиха от пресцентъра на  Община Шумен . В момента от „Автомагистрали – Черно море“ обновяват хоризонталната и надлъжната маркировка по входно-изходните артерии на града, като с приоритет се работи по пешеходните пътеки пред училищата по бул. „Мадара“ пред СУ „Сава Доброплодни“ и ПГПЧЕ „Н. Й. Вапцаров“, по бул. „Ришки проход“ пред Второ основно училище „Д-р Петър Берон“, по бул. Велики Преслав пред Професионалната гимназия по механотехника, електроника, телекомуникации и транспорт „Христо Ботев“ и Професионалната гимназия по строителство, архитектура и геодезия, по ул. „Кирил и Методий“ пред ППМГ „Нанчо Попович“ и детските градини в района. Обещанието на изпълнителя е, че до началото на новата учебна година хоризонталната маркировка и край тези учебни заведения ще бъде подновена. Седмица преди това общинската фирма „Строителство и благоустройство“ приключи с освежаването на останалите пешеходни пътеки край училищата и детските градини на територията на общината, включени в списъка за работа на предприятието.  За първи път напречната хоризонтална маркировка по пешеходните пътеки тип „Зебра“, заложена в проекта, ще бъде направена със студен сприц пластик, обясни зам.-кметът по строителство и екология Боян Тодоров. Боята е с гаранционен срок от две години и е много по-трайна от обикновената, която при по-натоварен автомобилен поток се износва за няколко месеца. За маркировка на осевите и крайни линии ще се използва акрилатна боя със светлоотразителни перли. Община Шумен сключи договор за изпълнение на проекта с фирмата „Автомагистрали-Черно море“ АД след проведена обществена поръчка на стойност 130 000 лева. Договорът е за изработване (проектиране) на план за организация на движението на територията на гр. Шумен и изпълнение на пътна маркировка на уличната мрежа на община Шумен. Такъв проект се прави за първи път. Той е одобрен от общината и е съгласуван с пътната полиция, като изискването е да бъде направено и ортофото изображение на уличната мрежа в града. Цялостното заснeмане е необходимо за дългосрочно планиране и извършване на маркировката съгласно новите нормативни изисквания и през следващите години, обясни още зам.-кметът Боян Тодоров.", "date": "2018.09.12", "title": "Шумен: Започна цялостната маркировка на уличната мрежа в града"}
{"url": "http://www.focus-news.net/news/2018/09/12/2566317/makfaks-makedoniya-29-dushi-dostigna-broyat-na-pochinalite-ot-zapadnonilska-treska-v-sarbiya.html", "text": "В Сърбия тази година са регистрирани 29 смъртни случая от западнонилска треска при регистрирани 286 случая. През изминалата седмица са починали четирима души, предава македонската информационна агенция   „Макфакс“. \r\nИнститутът за обществено здраве на Сърбия съобщи, че повечето от болните хора са от Белград \r\nОт страните в региона вирусът е регистриран и в Хърватия, Босна и Херцеговина и Словения. \r\nВирусът на западнонилската треска е сезонно заболяване и се предава от заразени комари. \r\nВ страните от Европейския съюз досега през годината са регистрирани 798 случаи на западнонилска треска, повечето пациенти са в Италия -  327 заболели лица, докато в Гърция са регистрирани 168 случая, а в Унгария 134. \r\nДосега в ЕС са починали 44 души, от които 18 в Гърция, 13 в Италия и 12 в Румъния.  Виктор Турмаков", "date": "2018.09.12", "title": "„Макфакс“ (Македония): 29 души достигна броят на починалите от западнонилска треска в Сърбия"}
{"url": "http://www.focus-news.net/news/2018/09/12/2566325/faz-mesets-predi-izborite-v-bavariya-reytingat-na-hss-padna-do-istoricheski-niski-niva.html", "text": "Месец преди изборите за регионален парламент в най-голямата германска провинция – Бавария, рейтингът на Християнсоциалния съюз (ХСС) на Хорст Зеехофер падна до исторически ниски нива, съобщава националният ежедневник  Die Frankfurter Allgemeine Zeitung . \r\nЕдва 35 на сто от избирателите в Бавария биха подкрепили ХСС. В сравнение с юли, подкрепата за партията е три процента. От редакцията подчертават, че до тези стойности ХСС не е падал от 1998 г. насам. \r\nАко изборите за нов парламент в Мюнхен бяха следващата седмица, то в Максимилианеума ще са представени седем партии – включително леви. Втори в Бавария са „Зелени“ със 17%. Германската социалдемократическа партия (ГСДП), „Алтернатива за Германия“ и „Свободни гласоподаватели“ са на еднакво ниво от 11%.  \r\n„Левица“ и Свободната демократическа партия (СвДП) са на критичните 5%, така че влизането им в баварския парламент може да се окаже под въпрос на изборите. Въпреки това, според проучването, почти всеки втори гласоподавател (45%) все още не е сигурен кога партия ще подкрепи на 14 октомври. Тереза Герова", "date": "2018.09.12", "title": "FAZ: Месец преди изборите в Бавария: Рейтингът на ХСС падна до исторически ниски нива"}
{"url": "http://www.focus-news.net/news/2018/09/12/2566326/tass-uraganat-florans-otslabna-do-treta-kategoriya.html", "text": "Ураганът „Флорънс“, който се заформи в Атлантическия океан, отслабна от четвърта до трета категория от пет възможни по скалата на Сафир-Симпсън, предава  TACC , като се позовава на данни от Националният център на САЩ за наблюдение на ураганите. \r\nСпоред синоптиците скоростта на вятъра в епицентъра на урагана се е понижил до 5,9 м/с. По информация на центъра, към настоящия момент „Флорънс“ се намира на 755 км югоизточно от щата Южна Каралина и се движи в северозападно направление със скорост от 7,2 м/с. \r\nВ Джорджия, Вирджиния, Северна и Южна Каролина, Мериленд и Вашингтон вече бе обявено извънредно положение заради стихията. В Северна и Южна Каролина бяха евакуирани 1,5 млн. души. Издадени са предупреждения за опасност от катастрофални наводнения.  Тереза Герова", "date": "2018.09.12", "title": "ТАСС: Ураганът „Флорънс“ отслабна до трета категория"}
{"url": "http://www.focus-news.net/news/2018/09/12/2566328/cyprus-mail-nikoziya-i-atina-koordinirat-usiliyata-si-po-kiparskiya-vapros.html", "text": "В началото на седмицата президентът на Република Кипър Никос Анастасиадис и министър-председателят на Гърция Алексис Ципрас ще проведат среща, на която ще обсъдят кипърския проблем на фона на осъществеите контактите на специалния посланик на ООН Джейн Хол Луте и предстоящите срещи в Ню Йорк в кулоарите на Общото събрание на ООН. Това бе заявено от правителствения говорител на Република Кипър Продромос Продрому, съобщава англоезичното електронно издание  Cyprus Mail. \r\nДвамата лидери ще обсъдят и следващата предстояща тристранна среща Гърция – Кипър – Египет на ниво ръководители, която ще се състои в Атина следващия месец. \r\nМеждувременно министърът на външните работи на Гърция Никос Коцияс се срещна в сряда с кипърския си колега Никос Христодулидис, за да го информира за срещата си с Луте, проведена дена по-рано.", "date": "2018.09.12", "title": "Cyprus Mail: Никозия и Атина координират усилията си по кипърския въпрос"}
{"url": "http://www.focus-news.net/news/2018/09/12/2566329/sport-iran-s-chista-pobeda-sreshtu-puerto-riko-predi-macha-s-balgariya.html", "text": "Тимът на Иран загря по подобаващ начин за срещата с България. \"Персите\" се наложиха без проблем над Пуерто Рико с 3:0 (25:19, 25:14, 25:18) в първия си мач от група D.  \r\nВолейболистите на Игор Колакович доминираха над опонента през цялото време и спечелиха закономерно, вземайки първите три точки в актива си.   \r\nТопреализатор бе Сайед Мохамад Мусави с 11 точки (3 блокади), по 10 добавиха Амир Гафур (1 блокада) и Али Шафией (1 ас). За пуерториканците Морис Торес завърши с 10 точки (1 блокада) (2 аса).   \r\nУтре Иран излиза срещу България в 20:30 ч., а Пуерто Рико се изправя срещу Полша в 17:00 ч.", "date": "2018.09.12", "title": "Спорт: Иран с чиста победа срещу Пуерто Рико преди мача с България"}
{"url": "http://www.focus-news.net/news/2018/09/12/2566320/uvelichavat-se-izzetite-pari-i-zadarzhanite-po-sluchaya-arabadzhievi-obzor.html", "text": "Специализираната прокуратура продължава разследването на схемата за пране на пари и данъчни престъпления, за участие в която са обвинени бизнесменът Ветко Арабаджиев, съпругата му Маринела, синът им Вълчо и техни служители. При спецакция на 31 август в хотелите „Маринела“ и „Марица“ бяха открити над 10 млн. лева. Парите са били в куфари, кутии, сейфове и касетки в банки. Иззет беше и луксозен автопарк на стойност 5-10 млн. лева. Прокуратурата задържа 10 лица, 6 от които бяха обвинени за участие в организирана престъпна група и пране на пари. Вълчо Арабаджиев е обвинен за пране на пари. Апелативният специализиран наказателен съд реши да му наложи най-тежката мярка „задържане под стража“. За бизнесмена и съпругата му беше издадена европейска заповед за арест. Те са обвинени за участие в организирана престъпна група за данъчни престъпления – укриване на данъци и пране на пари. Пред журналисти в парламента главният прокурор Сотир Цацаров заяви, че са предприети всички действия за установяване на местонахождението на Ветко и Маринела Арабаджиеви. На 11 септември адвокатът им Илиян Василев посочи, че те ще се върнат в България доброволно. Попитан има ли потвърждение от Арабаджиеви, че ще се върнат, Сотир Цацаров коментира: „Ние не сме пощенска станция, за да получаваме потвърждение“.  \r\nОсвен 10-те млн. от акцията от края на август, Специализираната прокуратура иззе нови 500 хил. лева по делото „Арабаджиеви“. При полицейска проверка на джип с трима пътникци, у двама от тях са намерени парите в хартиени пликове. Едно от лицата, у което са намерени над 298 хил. лева е пряко свързано с управлението на захарния завод „Кристал“ в Пловдив, който е едно от инкриминираните дружества по досъдебното производство. У второ лице са намерени останалите 200 хил. лева. Трите лица в джипа са задържани за 24 часа. Установява се дали участват в разкритата организирана престъпна група за усвояване на неследващ се ДДС, в т.ч. от фиктивни сделки на захарния завод в Пловдив. \r\nБиляна ИВАНОВА", "date": "2018.09.12", "title": "Увеличават се иззетите пари и задържаните по случая „Арабаджиеви“ (ОБЗОР)"}
{"url": "http://www.focus-news.net/news/2018/09/12/2566323/ek-debat-za-sastoyanieto-na-es-da-zasilim-rolyata-na-es-kato-globalen-faktor.html", "text": "Председателят на ЕК Жан-Клод Юнкер призова ЕС да говори и действа единодушно на световната сцена, да защитава демократичните си ценности и да загърби отровния национализъм, се казва в съобщение от  пресслужбата на ЕК. \r\nВ своята реч за състоянието на ЕС през 2018 г. Юнкер заяви: „Няма гаранции, че нашите вчерашни съюзници ще останат наши утрешни съюзници“, като обяви нови предложения за укрепване на Европейския съюз за отбрана, за засилване на защитата на външните граници на ЕС и за утвърждаване на еврото като международна валута. „Абсурдно е, че ЕС плаща 80% от сметката си за внос на енергия в долари..., докато само 2% от този внос на енергия идва от САЩ“, каза той.  \r\nЮнкер подчерта разликата между просветения патриотизъм и нездравия национализъм. „Член 7 трябва да бъде активиран, когато медийната свобода и върховенството на закона са застрашени“, каза той. „Няма демокрация без свободна преса. Спазването на съдебните решения не е избор, а задължение“.  \r\nПредседателят на ЕП Антонио Таяни заяви: „Европейският парламент иска повече от всякога да бъде в основата на демокрацията. Трябва да дадем правото на инициатива на Европейския парламент. Ние сме единственият парламент в света, който няма право на законодателна инициатива.“  \r\n„Що се отнася до Африка, действията на ЕС са в правилна посока, но са нужни повече средства: най-малко 50 милиарда евро, за да се създадат възможности на хората от Африка в техните собствени страни и да се спре миграцията“, добави той.  \r\nМожете да видите отделните изказвания, като натиснете върху имената на говорителите  \r\nЖан-Клод Юнкер, Председател на Европейската комисия (част 1)  \r\nЖан-Клод Юнкер, Председател на Европейската комисия (част 2)  \r\nЖан-Клод Юнкер, Председател на Европейската комисия (част 3)  \r\nОбръщение на Антонио Таяни, Председател на Европейския парламент  \r\nМанфред Вебер (ЕНП, Германия): Отвъд успехите като стабилния растеж в ЕС, намаляването на миграционния поток и обединена Европа в контекста на Брекзит Вебер иска „ново справедливо споразумение“ за Европа. „Европа не може да се нарича обединена, ако стандартите за живот не са равни“. Той също призова за по-бърз процес на вземане на решения, като се увеличи гласуването с квалифицирано мнозинство в Съвета на ЕС: „Европа е икономически гигант, но също така трябва да се превърне в политически!“  \r\nУдо Булман (С&Д, Германия) заяви, че признава „политическото“ ръководство на Юнкер на Европейската комисия, но не споделя положителната оценка на Вебер. „Ние още преминаваме през период на трансформации, през криза“. Той призова за нов пакт в Централна Европа, насочен към безопасни енергийни източници и кохезия и нов генерален план за Юга, насочен към младежката заетост. „Трябва също така да погледнем към Севера“, изтъкна той, като се позова на Брекзит и изборите в Швеция.  \r\nРишард Антони Легутко (ЕКР, Полша) заяви, че гледа позитивно на плана за инвестиции на Юнкер, докато миграционната политика на ЕС оцени като провал. „Истинският въпрос е дали ЕС е в по-добра форма сега, или когато Вие влязохте в длъжност преди четири години и отговорът е „не“, отбеляза той, като посочи разделенията Изток – Запад и Север – Юг.  \r\nГи Верхофстад (АЛДЕ, Белгия) подчерта, че „истинският въпрос е дали можем да реализираме на практика наследството на сегашната Комисия?“ Той призова „всички про-европейци да се обединят срещу алтернативните десни движения и авторитарните тенденции“ и поиска Комисията да предложи мерки срещу чуждите намеси в европейските избори.  \r\nСка Келер (Зелените/Европейски свободен алианс) заяви, че ЕС и неговите граждани „могат да бъдат силни, ако сами не се направят слаби“. Относно климатичните изменения, които според нея са най-голямото предизвикателство в днешно време, Комисията е „прекалено предпазлива“, като не отива достатъчно далеч с предложението си за дългосрочния бюджет на ЕС, както и с реформата на Общата селскостопанска политика на ЕС.  \r\nГабриеле Цимер (Европейска обединена левица/Северна зелена левица, Германия) изрази съжаление, че все още не е достигнато достойно равнище на живот в много държави на ЕС след финансовата криза, като хората не са се възползвали от растежа, а правата на работниците са били накърнени. Тя осъди „управлението на кризи за сметка на най-бедните“.  \r\nНайджъл Фараж (Европа на Свободата и пряката демокрация, Великобритания) каза, че речта на Юнкер е призив за повече централизация на власт, която пренебрегва „популисткия бунт“ в много страни членки. Той насърчи Комисията да се стреми към постигането на споразумение от типа „Канада+“ с Обединеното кралство.  \r\nНикола Баи (Европа на нациите и свободите, Франция) нарече действията на Комисията „непрозрачни, антидеморкатични и наказващи“ по отношение на Полша, Унгария и Обединеното кралство. Той очерта опозицията на своята група относно международните споразумения за свободна търговия.  \r\nЦитати  \r\nМомчил Неков (С&Д, България) коментира: „На речта относно състоянието на Съюза ѝ липсваше амбицията за намиране на решения за справяне с вътрешноевропейските проблеми. Предизвикателства като Брекзит, ролята на ЕС по света са важни и имат нужда от общностен подход. Всички те ще се случват с по-малък бюджет, който налага повече отговорности, изисквания и стандарти за европейските производители и бизнес. А точно малките и средните предприятия са тези, които плащат цената за споразуменията за свободна търговия и асоцииране. Пет години не е малък период за постигане на видими от гражданите резултати. Визовата дискриминация срещу българите от страна на САЩ е доказателство за това, че ЕК можеше да защити интереса на над 70 милиона европейци, но не го стори. Не беше такава реакцията обаче, когато бяха засегнати интересите на западноевропейските производители. Европа ще е силна и глобален лидер тогава, когато покаже политическа воля и конкретни стъпки, защитаващи всички нейни граждани.“", "date": "2018.09.12", "title": "ЕК: Дебат за състоянието на ЕС: да засилим ролята на ЕС като глобален фактор"}
{"url": "http://www.focus-news.net/news/2018/09/12/2566324/kathimerini-evakuatsiyata-v-mati-e-bila-vazmozhna-pokazva-novo-prouchvane.html", "text": "Проучване за смъртоносните горски пожари в Източна Атика установи, че времето между началото на стихията по склоновете на планината Пентели и достигането до крайбрежния град Мати е достатъчно, за да успеят жителите му да бъдат евакуирани организирано от района, съобщава електронното издание на гръцкия вестник  Kathimerini . \r\nИзследването, поръчано от председателя на опозиционната „Нова демокрация“ Кирякос Мицотакис, бе представено в Атина от експерта по природни бедствия Костас Синолакис от Техническия университет на Крит. \r\nИзползвайки симулационните модели, разработени от японския университет Уаседа и университета в Орегон в САЩ, Синолаки увери, че са необходими по-малко от 90 минути да се евакуира по-голямата част от града. От редакцията припомнят, че пожарът достигна Мати час и половина след избухването му. \r\nСпоред експерта властите са подценили мащаба огъня и скоростта, с която се е разпространявал. Това означава, че противопожарните служби не са били призовани, докато не е станало твърде късно. \r\nМеждувременно броят на жертвите на смъртоносната стихия достигна до 99 души, след като още един от пострадалите почина в болница.  Тереза Герова", "date": "2018.09.12", "title": "Kathimerini: Евакуацията в Мати е била възможна, показва ново проучване"}
{"url": "http://www.focus-news.net/news/2018/09/12/2566327/fatmir-limay-lider-na-initsiativa-za-kosovo-nyama-albanets-koyto-bi-iskal-da-pregovarya-s-vuchich-i-dachich.html", "text": "Председателят на управляващата в Прищина „Инициатива за Косово“ (Нисма) и вицепремиер на страната Фатмир Лимай заяви, че нито един албанец не би искал да преговаря със сръбския президент Александър Вучич и външния министър Ивица Дачич, предава  MIA-Makedonska Informativna Agencija . \r\nЛимай подчерта, че през 1999 г. е приключил онзи период, в който Белград се е стараел да намери представители на албанците, с които ще разговаря и които ще бъдат по мярка на сърбите. \r\nЛимай е начело на новия преговарящ екип, който косовският премиер Рамуш Харадинай състави, за да представлява правителството в Прищина в преговорите с Белград за нормализиране на двустранните отношения. В него влизат още вицепремиерът Енвер Ходжай и външният министър Беджет Пацоли, министрите на държавната администрация и за диаспората, Махир Якчилар и Дардан Гаши, и досегашният главен преговарящ Авни Арифи. \r\nПрезидентът на Сърбия Александър Вучич и външният министър Ивица Дачич заявиха, че не приемат Лимай за ръководител на правителствения екип от преговарящи, заради ролята му във войната в 1998-99 г. В отговор  косовският вицепремиер отговори, че „не вярва, че съществува албанец, който би той искаше да говори с Вучич и Дачич, но те са избрани от своя народ“. \r\nТой подчерта, че в момента няма никакво предложение от Сърбия при какви определени условия би признала независимостта на Косово. „Нека Сърбия каже, че иска половината Косово в замяна на признаването му  и ще дадем нашия отговор. Без официално предложение не знаем за какво говорим. Ние имаме нашите изисквания, признание и членство в ООН, но от Сърбия нямаме официално предложение“, отбеляза Лимай. Тереза Герова", "date": "2018.09.12", "title": "Фатмир Лимай, лидер на „Инициатива за Косово“: Няма албанец, който би искал да преговаря с Вучич и Дачич"}
{"url": "http://www.focus-news.net/news/2018/09/12/2566330/reuters-turtsiya-prehvarlya-voyski-v-kontroliranite-ot-opozitsiyata-teritorii-v-idlib.html", "text": "Турция подсилва военните си позиции в северозападната сирийска провинция Идлиб в опит да възпре офанзивата на правителствените сили на Башар Асад, предава  Reuters . \r\nПрезидентът на Турция Реджеп Тайип Ердоган предупреди, че нападение нападение на армията на Дамаск и неговите съюзници, Русия и Иран, в Идлиб, където живеят около три милиона души, ще тласне към бягство стотици хиляди хора.  \r\nТурция вече е приела на своя територия 3,5 милиона сирийци и не може да дава подслон на жертвите на гражданския конфликт в близкоизточната република. Анкара обвини Запада, че е изоставил страната да се справя с последиците от евентуалната нова офанзива на Дамаск. На среща в Техеран миналия петък с президентите на Русия и Иран, разглеждана като последната реалистична възможност за избягване на конфликта в контролираната от опозицията провинция,, Ердоган не успя да спечели обещание за прекратяване на огъня от двамата основни поддръжници на Асад. \r\nНо неговият министър на отбраната Хулуси Акар твърди, че Турция е твърдо решена да спре въздушните удари по Идлиб и да предотврати нападението по земя, докато официални лица предупреждават, че Турция ще реагира, ако силите й в Идлиб бъдат подложени на огън. \r\nТрима турски охранителни и правителствени служители са разкрили пред агенцията, че на сирийската граница са били изпратени войски, бронетранспортьори и оборудване. Старши източник от кръговете по сигурност твърди, че решението на Анкара е с цел подсилване на 12-те турски военни поста, които тя има в провинцията.  \r\n„Тук има военно присъствие и ако това военно присъствие бъде атакувано по някакъв начин, то това ще се счита за атака срещу Турция и следователно ще получи необходимите ответни действия\", категоричен е един от източниците на агенцията.  \r\nНаблюдателните постове бяха създадени през миналата година след споразумение с Русия и Иран, което определиха Идлиб и части от съседни провинции за „зона на деескалация\". \r\nТри подобни зони, на южната граница на Сирия с Йордания, на изток и на север от Дамаск, са повторно превзети от сирийската армия и нейните съюзници. \r\nСпоред източник от редиците на опозиционните сили в Идлиб решението на Анкара за изпращането на военни и техника в Идлиб е доказателство, че провинцията няма да сподели съдбата на останалите региони, контролирани по-рано от противниците на Асад. Съгласно думите му, Анкара полага сериозни усилия и „тези наблюдателни пунктове в момента са станали постоянни военни бази\". \r\nТурската армия не коментира информацията за движението на войските, но видеоматериал на Reuters показа военни конвои, насочени към граничния регион през последната седмица. Турция също е засилила доставките на боеприпаси и ракети за Идлиб.  Тереза Герова", "date": "2018.09.12", "title": "Reuters: Турция прехвърля войски в контролираните от опозицията територии в Идлиб"}
