{"url": "http://www.focus-news.net/news/2018/05/28/2527242/d-r-emil-kabaivanov-ako-iskame-balgariya-da-se-razviva-ustoychivo-i-stabilno-sa-neobhodimi-reformi-v-ikonomikata-zdraveopazvaneto-obrazovanieto-i-pensionnata-sistema.html", "text": "Ако искаме България да се развива устойчиво и стабилно, са необходими реформи в икономиката, здравеопазването, образованието и пенсионната система, защото през последните 15-25 години те останаха само с козметични промени, които не са достатъчни. Това каза пред Радио \"Фокус\" заместник-председателят на СДС доктор Емил Кабаиванов.\r\n\"На първо място, българската икономика трябва да заработи така, че да произвежда повече, да бъде по-конкурентоспособна и да използва европейските фондове, за да постигне това. И да преминем към икономика, която да бъде с по-висока придадена стойност и по-високотехнологична\", коментира д-р Емил Кабаиванов. Той добави, че е необходимо да се запази ниското ниво на данъците и уточни, че не само България, но и други по-малки държави са изправени пред опасността да останат с минимални функции в европейския обществено-икономически живот. Що се отнася до подготовката на насрочената за 7-и юли Национална конференция на СДС, заместник-председателят на партията съобщи, че Мандатна комисия прави преглед на състоянието на членската маса, изготвя списъците на делегатите и ще представи резултатите от работата си пред Националния изпълнителен съвет. Кабаиванов прогнозира още един Национален съвет преди Конференцията.", "date": "2018.05.28", "title": "Д-р Емил Кабаиванов: Ако искаме България да се развива устойчиво и стабилно, са необходими реформи в икономиката, здравеопазването, образованието и пенсионната система"}
{"url": "http://www.focus-news.net/news/2018/05/28/2527260/sport-izigraha-se-priyatelski-machove-v-navecherieto-na-svetovnoto-parvenstvo-po-futbol.html", "text": "Футбол: Изиграха се приятелски мачове в навечерието на Световното първенство по футбол.\r\nОтборите  на Португалия и Тунис завършиха наравно 2:2, като за Португалия точни бяха Андре Силва и Жоао Марио. В мача не взе участие звездата на тима Кристиано Роналдо, който празнува спечелването на Шампионската лига с отбора на Реал Мадрид. В други срещи изиграни днес Италия победи Саудитска Арабия с 2:1, а Франция води на Ейре с 2:0 няколко минути преди края.", "date": "2018.05.28", "title": "Спорт: Изиграха се приятелски мачове в навечерието на Световното първенство по футбол"}
{"url": "http://www.focus-news.net/news/2018/05/28/2527244/deyan-yanchev-obshtinski-kulturen-institut-byala-arheologicheskiyat-obekt-na-nos-sveti-atanas-vklyuchva-rannohristiyanski-kompleks-s-bazilika-i-krashtelni.html", "text": "Археологическият обект на нос Свети Атанас край Бяла включва раннохристиянски комплекс с базилика и кръщелни. Това каза в интервю за Радио „Фокус“ – Варна Деян Янчев, директор на Общинския културен институт (музей) в град Бяла. Комплексът е датиран от края на IV век, когато християнството се приема като масова религия в римската империя. „Към този раннохристиянски комплекс има трикорабна едноабсидна базилика, която също е реставрирана, нейната олтарна част. Към комплекса има експонирани и кръщелни помещения, където се е извършвало светото причастие, както и жилището на главния свещеник, който най-вероятно е бил местен епископ“, добави Деян Янчев. По думите му посетителите на реставрираното антично селище и късноантичната крепост на нос Свети Атанас край Бяла могат да видят още части от укрепителната система, различни жилищни и стопански помещения, части от античния път, антична канализация и водопроводи.\r\nРазположената над морския залив крепост може да се определи и като малък пристанищен град. Укрепителната линия се е състояла от каменна крепостна стена и ров пред нея. Дължината й е около 250 м и е затваряла площ малко над 35 декара. Зад стените на малкия пристанищен град е кипяла активна стопанска дейност – основно търговия, повече занаятчийско производство и по-малко земеделие.\r\nМарияна ВАЛЕНТИНОВА", "date": "2018.05.28", "title": "Деян Янчев, Общински културен институт – Бяла: Археологическият обект на нос Свети Атанас включва раннохристиянски комплекс с базилика и кръщелни"}
{"url": "http://www.focus-news.net/news/2018/05/28/2527245/predstoyashti-mezhdunarodni-sabitiya-za-29-may-agentsiya-fokus.html", "text": "Съветът за сигурност на ООН ще обсъди хуманитарната криза в Сирия и ситуацията в Украйна. \r\n*** Първият дипломат на Гърция Никос Коцияс ще разговаря с външния министър на ФРГ Хайко Маас. \r\n***  Франция свиква конференция за Либия.\r\n*** Турският външен министър Мевлют Чавушоглу и германският му колега Хайко Маас ще участват в паметна церемония за 25-годишнина от атаката в Солинген, при която загинаха петима турци. \r\n*** Ирландският кабинет се събита за обсъждане на законопроекта за абортите след обявяването на резултатите от референдума. \r\n***", "date": "2018.05.28", "title": "Предстоящи международни събития за 29 май (Агенция \"Фокус\")"}
{"url": "http://www.focus-news.net/news/2018/05/28/2527243/sport-dvuboyat-mezhdu-rafael-nadal-sreshtu-simone-boleli-be-otlozhen-za-vtornik-zaradi-dazhd.html", "text": "Двубоят от първи кръг на „Ролан Гарос“ между Рафаел Надал и Симоне Болели бе отложен за вторник заради дъжд. Играта на корта „Филип Шатрие“ бе спряна при резултат 6:4, 6:3, 0:3 в полза на световния номер едно. Първоначално мачът бе временно прекъснат, но преваляванията за засилиха и впоследствие бе съобщено, че срещата ще се доиграе утре.", "date": "2018.05.28", "title": "Спорт: Двубоят между Рафаел Надал срещу Симоне Болели бе отложен за вторник заради дъжд"}
{"url": "http://www.focus-news.net/news/2018/05/28/2527246/livadiyskiyat-forum-v-krim-shte-obsazhda-sazdavaneto-na-mezhdunarodna-rusofilska-organizatsiya.html", "text": "Четвърто издание на международния Ливадийски форум ще се състои на 5-6 юни тази година в Ялта, Крим. Сред основните му акценти са русофилството, защитата на руския език и езиците на руските народи, съобщиха от Национално Движение Русофили.\r\nПо време на дискусиите се очаква да бъде обсъдена идеята за създаване на международна неправителствена организация на русофилите, която да обединява национални движения. Темата „Движението на русофилите: роля и значение в народната дипломация“ бе предложена по време на заседание на организационния комитет от Константин Косачов, ръководител на Комисията по международните въпроси при Съвета на федерацията. \r\n„Терминът русофили не трябва да смущава никого. Той възниква през 1848 г., за да даде име на културно-политическо движение в Австро-Унгария. Сега най-мощното русофилско движение – от няколко десетки хиляди души – е в България“, отбеляза Косачов.  „А идеи са обединяване на русофилите в международна организация сме чували от нашите приятели в България, Франция, Йордания и в други страни“, допълни той. \r\nЗащо е нужно подобно обединение? „Това ще бъде нашият отговор на русофобите“, заяви от своя страна Валентина Матвиенко, председател на Съвета на федерацията.\r\nСпециален гост от България в работата на Ливадийския форум ще бъде Николай Малинов, председател на българското Национално движение „Русофили“.\r\nЛивадийският форум работи под егидата на  Съвета на федерацията ‒  горната камара на Федерално събрание на Руската федерация. Той се е доказал като авторитетна международна площадка за експертно обсъждане на проблемите на руския свят.\r\nДруги основни теми тази година ще бъдат защитата на руския език от агресията в чужбина и хуманитарните връзки в евразийското и постсъветското пространство.", "date": "2018.05.28", "title": "Ливадийският форум в Крим ще обсъжда създаването на международна русофилска организация"}
{"url": "http://www.focus-news.net/news/2018/05/28/2527241/der-spiegel-okolo-dve-hilyadi-politsai-shte-badat-zadeystvani-za-partiyniya-kongres-na-alternativa-za-germaniya.html", "text": "Около две хиляди полицейски служители ще бъдат задействани за гарантиране на реда по време на провеждането на националния партиен конгрес на популистката „Алтернатива за Германия“, насрочен за 30 юни и 1 юли в Аугсбург, съобщава водещото издание Der Spiegel.\r\nПо думите на началника на правоохранителните органи Томас Риегер това ще бъде най-голямото разгръщане на полицейски сили в историята на града. Вече са регистрирани демонстрации, на които се очаква да присъстват няколко хиляди участници. Заради опасения от избухването на насилие органите на реда вече са разработили концепция за защита на няколко сгради в центъра на града. Самият конгрес ще се проведе в изложбен център в покрайнините на града. \r\nНа миналогодишния конгрес на „Алтернатива за Германия“ в Кьолн и Хановер бяха разгърнати голям брой полицейски служители, но въпреки това се стигна до сблъсъци и инциденти, в резултат на които имаше ранени както сред протестиращите, така и сред представителите на правоохранителните органи. \r\nМеждувременно в интернет пространството се разпространява своеобразен наръчник, в който се призовава за насилие по време на конгреса на „Алтернатива за Германия“. Кой го е написал, засега остава неясно. Смята се, че авторът е от от левия екстремистки спектър.Тереза Герова", "date": "2018.05.28", "title": "Der Spiegel: Около две хиляди полицаи ще бъдат задействани за партийния конгрес на „Алтернатива за Германия“"}
{"url": "http://www.focus-news.net/news/2018/05/28/2527249/veliko-tarnovo-ekskurziya-do-pirineite-planira-klubat-po-peshehoden-turizam-kam-td-trapezitsa-1902.html", "text": "Екскурзия до Пиринеите планира Клубът по пешеходен туризъм към ТД „Трапезица 1902“ във Велико Търново. Това съобщи за Радио „Фокус“ – Велико Търново Станчо Русев, председател на Клуба. Международната проява ще се проведе от 17 до 31 август, като се предвижда изкачване на връх Ането /3404 м./ и посещение в Италия, Франция и Испания. Срокът за записването е до края на месеца, като до момента желание за участие са заявили около 15 човека. Станчо Русев посочи, че поради малкия брой участници вероятно екскурзията ще бъде съкратена и ще бъдат посетени само няколко градове в Испания – Мадрид, Барселона и Сарагоса. „Записването е до края на месец май, тъй като туроператорската фирма трябва да има време да направи предварителната организация“, посочи Станчо Русев.\r\nМеждувременно Алпийският клуб към ТД „Трапезица 1902“ предвижда изкачване на връх Хан Тенгри /7010 м/в планината Тяншан и на а връх Белуха /4506м/ в планината Алтай от средата на месец юли до средата на месец август.\r\nНадежда КРЪСТЕВА", "date": "2018.05.28", "title": "Велико Търново: Екскурзия до Пиринеите планира Клубът по пешеходен туризъм към ТД „Трапезица 1902“"}
{"url": "http://www.focus-news.net/news/2018/05/28/2527252/kyustendil-na-tsena-ot-60-stkg-se-izkupuva-rannata-cheresha-v-regiona.html", "text": "На цена от 60 ст./кг се изкупува ранната череша в Кюстендил. Това съобщи за Радио „Фокус”- Кюстендил Румен Чучков, кмет на село горна Гращица. По думите му кампанията в региона е започнала от днес. От тази сутрин са заработили и пунктовете за изкупуване на череши. Към момента в селото са разкрити общо седем пункта. „Цената на ранните череши е колкото и миналата година. Вече се започна с изискванията към плодовете – да бъдат здрави, да не се течащи. Това се поставя като условия от фирмите”, каза Румен Чучков. По думите му миналата седмица градоносна буря е засегнала малка част от насажденията в населеното място. Очаква се към момента добра реколта.\r\nВенцеслав ИЛЧЕВ", "date": "2018.05.28", "title": "Кюстендил: На цена от 60 ст./кг се изкупува ранната череша в региона"}
{"url": "http://www.focus-news.net/news/2018/05/28/2527248/kyustendil-na-2-yuni-obshtinata-organizira-otdavane-na-pochit-i-preklonenie-pred-pametnitsite-na-geroite.html", "text": "На 2 юни Община Кюстендил организира отдаване на почит и преклонение  пред паметниците на героите. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. „В Деня на Ботев и загиналите за независимостта и свободата на България, в 12.00 часа вой на сирени ще оповести началото на почетната церемония, когато в знак на признателност ще сведем глави. Пред паметника на 13-пехотен Рилски полк, на Арката в присъствие на официални лица, представители на партии и институции, организации, общественици и граждани, ще се отбележи знаковата дата в българската памет”, каза Дима Укалска.\r\nВенцеслав ИЛЧЕВ", "date": "2018.05.28", "title": "Кюстендил: На 2 юни Общината организира отдаване на почит и преклонение пред паметниците на героите"}
{"url": "http://www.focus-news.net/news/2018/05/28/2527253/varna-predmeti-ot-arheologicheskiya-obekt-na-nos-sveti-atanas-i-ekspozitsiya-na-tema-belite-skali-sa-predstaveni-v-novata-sgrada-na-muzeya-v-byala.html", "text": "Предмети от археологическия обект на нос Свети Атанас и експозиция на тема „Белите скали“ са представени в новата сграда на музея в Бяла. Това каза в интервю за Радио „Фокус“ – Варна Деян Янчев, директор на Общинския културен институт (музей) в град Бяла. Той допълни, че белите скали в Бяла са геоложки феномен, сътворен преди около 60 милиона години. Само на три-четири места в света този пласт е видим за хората и едно от тях е в Бяла – на централния плаж, местност „Белите скали“. Деян Янчев отбеляза, че музеят ще бъде преместен в нова сграда, която също се намира в центъра на града, но е доста по-голяма. „Ще покажем повече от нашите експонати, освен археология има и експозиция на тема „Белите скали“ – праисторически момент от съществуването на земята“, каза Деян Янчев.\r\nБелите скали са от мезозойската и неозойската ера. Този природен феномен е открит за първи път от австрийския професор Антон Прайзингер, според когото той е резултат от падането на огромен метеорит край полуостров Юкатан в Мексико и последвалите от това климатични промени, довели до измирането на динозаврите. Освен научно-изследователска значимост обектът е привлекателен и за туристите – както български, така и чуждестранни. Много често от този пласт се появяват вкаменелости, фрагменти от този древен период. Една голяма част от тях са събрани и изложени в културния център, който се намира в центъра на град Бяла, където е представена експозиция, тематично свързана с Белите скали.\r\nМарияна ВАЛЕНТИНОВА", "date": "2018.05.28", "title": "Варна: Предмети от археологическия обект на нос Свети Атанас и експозиция на тема „Белите скали“ са представени в новата сграда на музея в Бяла"}
{"url": "http://www.focus-news.net/news/2018/05/28/2527254/rambler-rusiya-vtori-rund-balgariya-se-opitva-da-vazstanovi-razklatenata-si-reputatsiya-za-smetka-na-rusiya.html", "text": "България, сблъскваща се с икономическа криза, се отказа от антируската политика и се опитва да нормализира отношенията с Москва в своя полза, при това запазвайки лоялност към Европейския съюз. В сегашните условия това е невъзможно, твърди научният сътрудник от отдела за европейски политически изследвания към Института за световна икономика и международни отношения на Руската академия на науките Екатерина Шумицкая, предава руският информационен портал „Рамблер“.\r\nНа 30 май президентът на Русия Владимир Путин ще проведе среща с българския министър-председател Бойко Борисов.\r\n„На 30 май президентът на Руската федерация Владимир Путин ще проведе среща с министър-председателя на  България Бойко Борисов, който ще се намира в Русия на работна визита“, съобщава пресслужбата на Кремъл. Предполага се, че ще бъде обсъдена проблематиката за по-нататъшното развитие на сътрудничеството между двете страни, а също и актуални международни въпроси. \r\nМиналата седмица Путин се среща с българския президент Румен Радев, който заяви, че се надява на преразглеждане на въпроса за директни доставки на газ от Руската федерация и като цяло определи преговорите „решаващата стъпка“ за нормализацията на отношенията. Борисов, на свой ред, активно съдейства за влошаването на връзките между двете страни – той участва в закриването на АЕЦ „Белене“ и „Южен поток“.\r\nЕкатерина Шумицкая казва, че всъщност между Путин и Борисов няма противопоставяне, но отказ от антируския курс на София не е довел все още до нищо.\r\n„До 2014 г. Борисов водеше твърда антируска политика, но когато страната започна да не се справя с икономическата криза, тя се „преобу“ и още в края на 2016 г. дойде в Русия с молба за пренасочване на „Турски поток“, откриването на хъб във Варна и по този начин да бъде реализиран „Южен поток“, който не успя да защити пред лицето на ЕС. Що се отнася до противостоянието между Радев и Борисов, такова няма – България в лицето на премиера се опитва през последните две години да седи на два стола, да бъде лоялна на ЕС и да развива икономически отношения с Русия, погребани по-рано при управлението на същия Борисов“, коментира експертът. \r\nПозицията на Радев – намерението да си сътрудничи с Русия – не е нова, просто сега той, използвайки конюнктурата, я оповести, и тя съвпада с текущата позиция и на правителството. Съвсем друг е въпросът, че въпреки гръмките изявления, Радев не решава нищо, той е представителна фигура, обяснява Шумицкая. \r\n„Това, което се случва днес е втори рунд на опитите на България да се впише в икономическите отношения с Русия, нецелесъобразността от разрива на които Борисов разбра преди няколко години. Освен това, трябва да се има предвид, че в ЕС набира сили проруското крило, редица страни подкрепят отмяната на санкциите с Русия и България се вписва в модата“, отбелязва руският експерт. \r\nЗасега смяната на подхода на Борисов не е довела до нищо, той не е успял да промени ситуацията – България продължава да счита Русия за неин надежден партньор, за разлика от Турция. И до този момент, в който в отношенията с Турция не се случва нищо сериозно, България няма да получи от Русия нищо, уверена е Шумицкая. Тереза Герова", "date": "2018.05.28", "title": "„Рамблер“ (Русия): Втори рунд: България се опитва да възстанови разклатената си репутация за сметка на Русия"}
{"url": "http://www.focus-news.net/news/2018/05/28/2527247/ria-novosti-na-granitsata-na-izrael-s-ivitsata-gaza-sa-aktivirani-sirenite-za-vazdushna-opasnost.html", "text": "На израелската граница с Ивицата Газа са задействани сирените, предупреждаващи гражданите за възможен ракетен обстрел от територията на палестинския анклав, предава РИА Новости. Системата е активирана в град Сдерот, където на 20 хиляди жители им бе препоръчано да потърсят подслон в бомбоубежищата. \r\nОт армията потвърдиха информацията, като уточниха, че се проверяват обстоятелствата около активиране на сирените. \r\nПо-рано в понеделник израелски танк атакува наблюдателен пункт в отговор на опит за преминаване на границата от двама палестинци и обстрел при опита за задържането им. Тереза Герова", "date": "2018.05.28", "title": "РИА Новости: На границата на Израел с Ивицата Газа са активирани сирените за въздушна опасност"}
{"url": "http://www.focus-news.net/news/2018/05/28/2527255/sport-badeshteto-na-roman-prohazka-v-levski-shte-se-izyasni-v-sryada.html", "text": "Футбол: Бъдещето на словашкия нападател и любимец на синята публика Роман Прохазка  в „Левски“  ще се изясни в  сряда. За тогава е насрочена среща между нападателя и представители на Виктория Пилзен, които проявяват сериозен интерес към футболиста. Все още съществува минимален шанс Прохазка да остане на „Герена“, но везните клонят към чешкия отбор, който има гарантирано  място в груповата фаза на Шампионската лига.", "date": "2018.05.28", "title": "Спорт: Бъдещето на Роман Прохазка  в „Левски“  ще се изясни в  сряда"}
{"url": "http://www.focus-news.net/news/2018/05/28/2526861/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Екип от представители на САЩ е пристигнал в Северна Корея в неделя за разговори във връзка с подготовката на срещата на върха между президента на САЩ Доналд Тръмп и лидера на Северна Корея Ким Чен-ун, докато двете страни продължават с организацията въпреки въпросителните около преговорите, пише електронното издание на американския вестник The Washington Post.\r\nСунг Ким, бивш посланик на САЩ в Южна Корея и бивш преговарящ за ядрената програма на Севера, е бил призован да пристигне от Филипините, където в момента е дипломатически представител на Вашингтон, за да води подготовката, твърди неназован източник на вестникът, запознат с преговорите.\r\nТой е преминал линията, която разделя двете Кореи, за да се срещне с Чо Сон Хуй, заместник-външния министър на Северна Корея, който миналата седмица заяви, че Пхенян „може да размисли“ по отношение на срещата между Ким и Тръмп. Ким и Чо се познават добре, обяснява WP – и двамата са част от делегациите, които разговарят за споразумение за денуклеаризация чрез шестстранната рамка.\r\nОчаква се срещите да продължат в понеделник и вторник. Американският екип е съсредоточен върху същината на срещата на върха на двамата лидери – проблемът за ядрената програма на Северна Корея.\r\nСлед изненадващите междукорейски разговори в събота, южнокорейският президент Мун Дже-ин заяви, че Ким все още е съгласен на „пълна денуклеаризация“ на Корейския полуостров. Но отказа да дефинира какво точно означава това, като посочи, че все още има важни пропуски по ключовия въпрос на предстоящите преговори.\r\nВсе пак, Мун, който влезе в ролята на нещо като медиатор между Пхенян и Вашингтон, беше оптимист. „Ние, двамата лидери, се съгласихме, че срещата на върха между Северна Корея и САЩ на 12 юни трябва да се проведе успешно“, заяви той в неделя.\r\n*** Испанската брегова охрана съобщи, че е спасила 366 мигранти, опитващи се да пресекат Средиземно море, пише  New York Times.\r\nСпасителен кораб е прихванал 73 мигранти, пътуващи в четири малки корабчета в неделя, докато с събота от девет съда са изтеглени 293. \r\nИзведени от конфликтите и крайна бедност в страните си, десетки хиляди мигранти се опитват да достигат до Испания и други южноевропейски страни всяка година, като пресичат Средиземно море в лодки за контрабандисти. Повечето от лодките са непригодни за открито море и хиляди се давят.\r\nООН съобщава 636 мигранти са загинали, пресичайки Средиземно море досега тази година. Общо 22 439 мигранти са достигнали европейските брегове, като през първите четири месеца на 2018 г. Испания са пристигнали 4409 души.\r\n***Министърът на отбраната на Турция Нуреттин Чанъклъ заяви, че Анкара подкрепя решаването на въпросите около Абхазия и Южна Осетия на базата на международно признатите граници на Грузия, пише електронното издание на турския консервативен ежедневник Yeni Safak.\r\nЧанъклъ присъства на мероприятията по отбелязването на вековния юбилей от основаването на Грузия в столицата на страната.\r\nВ хода на визитата, министърът взе участие в заседание на местния парламент, където заяви, че Турция подкрепя териториалния интегритет и суверенитета на Грузия.\r\nОтделно от това, чрез комюнике, Министерството на отбраната на Турция изрази пълната си подкрепа за териториалния интегритет на Грузия и подчерта, че няма да признае „т.нар. независимости на Абхазия и Южна Осетия“.\r\n„Турция вярва, че споровете около Абхазия и Южна Осетия ще бъдат разрешени на основата на международно признатите граници на Грузия и териториалния интегритет и суверенитета на страната“, заяви Чанкълъ.\r\nYeni Safak пише, че отдавна се лобира за членство на Грузия в ЕС и НАТО, аспирации, които са били изострени от руската военна операция  през 2008 г., която доведе до отделянето на Абхазия и Южна Осетия от контрола на Тбилиси.\r\nПрез 2008 г., според мнението на турското издание, Тбилиси води петдневна война с Русия за териториите, но изгуби контрол и над двете. По-късно Русия признава Южна Осетия и Абхазия за независими държави.\r\n*** В последния удар за властите в Тайван, държавата от западна Африка Буркина Фасо скъса дипломатическите си отношения с островната държава и установи такива с Пекин два дни по-късно, оставяйки Тайван със само 18 съюзника по света, пише китайският вестник Global Times.\r\nТайван изгуби четири съюзника откакто президентът Цай Ин-вен беше избрана през 2016 година. Решенията на тези държави да прекратят отношенията си с островната държава са взети след преценка на силите на Китай и Тайван и бъдещето на тайванските власти.\r\nАко правителството на Цай продължава да отхвърля политиката на Китай за обединение, се очаква рано или късно техните останали съюзници да последват примера на напусналите и да прекъснат отношенията си с Тайван, избирайки „бързия влак“ на развитието на Китай. Денят, в който бройката съюзници на Тайван ще удари нула не е далеч.\r\nОще държави са подканени да прекратят отношенията си с острова и да установят такива с Пекин.\r\nВ същото време Китай трябва да бъде бдителен срещу силите за независимост на Тайван, които предприемат финални ходове на отчаянието.\r\nИзгубването на съюзници може да бъде използвано от силите за независимост за печелене на симпатии от тайванската публика.\r\nЦай Ин-вен нападна Китай след напускането на Буркина Фасо, заявявайки че Пекин е „достигнал крайния предел на тайванското общество“ и че нейните власти „няма да толерират повече това“.\r\nБдителността на Китай трябва да бъде насочена и към помощта на САЩ в опитите на Тайван да се присъедини към международните организации.\r\nКитай трябва да бъде готов да се справи с натиска от други големи сили.\r\n***", "date": "2018.05.28", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/05/28/2526863/sport-mohamed-salah-nyama-da-igrae-v-parviya-mach-na-svetovnoto.html", "text": "Нападателят на Ливърпул Мохамед Салах няма да играе в първия мач на Световното първенство срещу Уругвай на 15 юни в Екатеринбург, съобщават медиите в Египет. 25-годишният нападател бе контузен във финала на Шампионската лига срещу Реал Мадрид. Египетският министър на младежта и спорта Халед Махмуд Абдел Азиз заяви, че Салах ще се възстановява минимум две седмици. \r\nФутболистът се прибра Англия за да бъде подложен на втори медицински преглед. След това нападателят ще лети до Италия, където ще се присъедини към националния отбор на Египет.", "date": "2018.05.28", "title": "Спорт: Мохамед Салах няма да играе в първия мач на Световното"}
{"url": "http://www.focus-news.net/news/2018/05/28/2526862/predstoyashti-sabitiya-v-stranata-za-28-may-agentsiya-fokus.html", "text": "***\r\nОт 13.00 часа министърът на регионалното развитие и благоустройството Николай Нанков ще участва във втората среща на тема „Магистрала „Хемус” – възраждане на българския Север”, която ще се проведе в голямата зала на Община Велико Търново.  На събитието ще присъства и председателят на УС на АПИ инж. Дончо Атанасов, както и председателят на ПГ на ГЕРБ и зам.-председател на партията Цветан Цветанов.\r\n***\r\nОт 16.00 часа министърът на регионалното развитие и благоустройството Николай Нанков ще присъства на церемонията по откриване на обновения парк „Детски кът“ в града.\r\n***\r\nОт 09.00 часа в зала 8 на НДК ще се проведе Hydrogen Summit – Среща на високо ниво на тема  „Екологична енергия с горивни клетки и водород“. Кметът на София Йорданка Фандъкова ще вземе участие в Срещата за приложенията на водорода и горивните клетки.\r\n***\r\nОт 09.30 часа 28-и състав на Софийски градски съд ще заседава по делото срещу депутата Светла Пиралкова (чл. 220, ал.2, вр. 1 НК).\r\n***\r\nОт 09.30 часа в  Новата конферентна зала на Софийски университет „Св. Климент Охридски“ ще се проведе Полско-българска научна конференция „Правата на детето в исторически и съвременен контекст“ по случай 2018 - Годината на Ирена Сендлер. \r\n***\r\nОт 09.30 часа 6-и състав на Специализирания наказателен съд ще заседава по делото срещу Шерго А., Теодор Д. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в конферентната зала „Мусала“ на хотел „Хилтън“ зам.-министърът на регионалното развитие и благоустройството Малина Крумова ще участва в откриването на международната конференция „Устойчиви градове – нови възможности и предизвикателства пред общините“. По-късно, от 16.00 часа, в панела „Промените в климата и необходимостта от подобряване на енергийната ефективност на жилищата“ Крумова ще представи напредъка по изпълнението на Националната програма за енергийна ефективност на многофамилни жилищни сгради.\r\n***\r\nОт 10.00 часа в Националния пресклуб на БТА ще се състои пресконференция на тема „Нека хаосът започне сега!“ във връзка с новите критерии за изписване на биологична терапия при пациенти с псориазис, псориатичен артрит и други ревматологични заболявания.\r\n***\r\nОт 10.00 часа в хотел „Хилтън“ ще се проведе международната конференция „УСТОЙЧИВИ ГРАДОВЕ - Нови предизвикателства и възможности пред общините“.\r\n***\r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 2-ри състав на Специализирания наказателен съд ще заседава по делото срещу Пламен А. и Любка Д., на които са повдигнати обвинения за съставяне на официален документ с невярно съдържание.\r\n***\r\nОт 11.00 часа  в централната сграда на БАН, Научният архив на Академията ще представи справочник  и документална изложба  „Жените в историята на академичната наука в България“. Събитието е част от проекта „Енциклопедичен справочник и база данни „Жените в историята на академичната наука в България“, финансиран от ЮНЕСКО през 2017 г.\r\n***\r\nОт 11.00 часа в Аулата на Софийския университет „Св. Климент Охридски“ проф. дин Дмитрий Поливянний ще бъде удостоен с почетното звание „доктор хонорис кауза“ на висшето учебно заведение.\r\n***\r\nОт 11.00 часа в Националния пресклуб на БТА ще се състои пресконференция на „Милениум Клуб България“, по време на която ще бъде дадено началото на кампанията „ Краят на прехода“.\r\n***\r\nОт 11.00 часа 8-и състав на Специализирания наказателен съд ще заседава по делото срещу Георги И., Димитър П. и др., на които са повдигнати обвинения за организиране и ръководене на организирана престъпна група.\r\n***\r\nОт 12.00 часа в Националния пресклуб на БТА икономистите на БАН ще представят Годишния \r\nдоклад за развитие и политики за 2018 г.\r\n***\r\nОт 12.00 часа в централното фоайе на Аджибадем Сити Клиник Болница Токуда ще се състои брифинг и демонстрация на живо на възможностите на робота Da Vinci, който ще бъде използван от екипите на гръдна и коремна хирургия в лечебното заведение.\r\n***\r\nОт 13.00 часа в Националния пресклуб на БТА ще се състои пресконференция на Сдружение „Волжки булгари“ във връзка с предстоящия фестивал „Сабантуй - България 2018“, който ще се проведе на 3 юни в Южен Парк II , зад музея \"Земята и хората“.\r\n***\r\nОт 13.00 часа пред НДК ще бъде представена инсталацията Жив килим от български рози“. Събитието е част от културната програма на българското Председателство на съвета на ЕС. Площадът пред НДК ще се превърне в сцена на малък пролетен концерт на открито, който ще въведе темата за Балканите и балканския музикален талант.\r\n***\r\nОт 13.30 часа в Литературен клуб „Перото” ще бъдат обявени победителите в българо-френския поетичен конкурс за деца – „Конкурс прованс”. Поетичният конкурс се организира със съдействието на Българското посолство във Франция. \r\n***\r\nОт 13.30 часа 11-и състав на Специализирания наказателен съд ще заседава по делото срещу Станислав С., Калин С. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 16-и състав на Специализирания наказателен съд ще заседава по делото срещу Добромир М., Георги А. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 19-и състав на Специализирания наказателен съд ще заседава по делото срещу Станимир Р., на когото е повдигнато обвинение за престъпление по служба.\r\n***\r\nОт 17.30 часа на главния вход на Северния парк ще се състои празничен концерт с богата културно-музикална програма за жителите и гостите на район под надслов  „80 години Надежда – традиции и европейско бъдеще“.\r\n***\r\nОт 18.00 часа в Аулата на Софийския университет ще бъде представена втората част на монографията „Регионална и политическа география на балканските страни“ на проф. д-р Стефан Карастоянов и доц. д-р Николай Попов.\r\n***\r\nОт 19.00 часа в Литературен клуб „Перото“ ще бъде представена книгата „Мисли и послания за живота и духовните ценности” от Виктор Рогозенски.\r\n***\r\nОт 19.00 часа в кино „Люмиер Лидл“ ще бъде открито Двадесет и петото юбилейно издание на Седмицата на испанското и иберо-американското кино.\r\n***\r\nОт 19.00 часа в Дома на културата „Средец“ ще бъде открита фотографската документална изложба Balkan Pride.\r\n***\r\nОт 10.00 часа в зала № 5 в сградата на общинската администрация ще се проведе кръгла маса, с която ще бъде поставено началото на кампанията Европейска мрежа за минимален доход на Министерството на труда и социалната политика.\r\n***\r\nОт 10.00 часа в зала № 5 в сградата на общинската администрация ще се проведе кръгла маса, с която ще бъде поставено началото на кампанията Европейска мрежа за минимален доход на Министерството на труда и социалната политика.\r\n***\r\nОт 10.30 часа в зала „22 септември“  ще се проведе пресконференция на Македонския научен институт във връзка с Деня на Македония. От 11.00 часа ще бъде открита Международната научна конференция „140 години Македонски въпрос”.  От 14.00 часа в Правно-исторически факултет на ЮЗУ „Неофит Рилски“ – Благоевград ще се проведе заседание на Международната научна конференция.\r\n***\r\nОт 11.00 часа на площад „Македония“ ще бъде открито тазгодишното издание на инициативата „Училищна панорама“.\r\n***\r\nВ базата на Университетски център Бачиново ще се проведе турнир по шахмат за хора със зрителни увреждания. \r\n***\r\nОт 11.00 часа в залата на НЧ „Будител-1997“ ще се проведе откриваща пресконференция по проект „Предоставяне на здравни грижи и социални услуги на уязвими общности в трансграничния район България – Гърция“. \r\n***\r\nВ 12.30 часа в Бургаски свободен университет ще се представят екипите, които ще участват в Хакатона „Цифровият град и аз“. \r\n***\r\nОт 14.00 часа в атриума на Бургаски свободен университет ще се проведе Хакатона „Цифровият град и аз“. Стартът на ИТ състезанието ще бъде даден от Комисаря по цифровата икономика и цифровото общество Мария Габриел, под чийто патронаж ще се състои събитието. \r\n***\r\nОт 14.00 часа в експо център „Флора“ ще се състои  пресконференция за представянето на доброволческия проект „Моето Атанасовско езеро\", разработен и реализиран от членовете на\r\nученически еко клуб „Капитан Планета“ при ОУ „Александър Георгиев-Коджакафалията“.\r\n***\r\nОт 17.00 часа на Лятна сцена „Охлюва“ в Морската градина  ще се Карнавал на биоразнообразието под надслов  „Любовта в природата“. \r\n***\r\nОт 18.00 часа в парк „Езеро“ ще бъде открита официално възстановената тримодулна тенис стена, която беше неизползваема близо три десетилетия. \r\n***\r\nОт 09.00 часа в хотел „Черно море“ ще се проведе граждански диалог с европейския комисар по цифрова икономика и цифрово общество Мария Габриел. Основната тема на публичния дебат ще бъде цифровото бъдеще на Европа и ролята на цифровизацията за развитието и растежа на регионите. В дискусията ще участва също евродепутатът Емил Радев.\r\n***\r\nОт 09.00 часа Апелативният съд във Варна  ще заседава по делото срещу Анита Мейзер.\r\n***\r\nОт 13.30 часа народният представител от ПГ „БСП за България“ проф. Анелия Клисарова ще се срещне с граждани в офиса на партията на ул. „Македония” 33.\r\n***\r\nОт 13.30 часа народният представител от ПП ГЕРБ Таня Петрова ще има приемен ден за граждани в клуба на партията на ул. „Г. Бенковски” №1.\r\n***\r\nОт 14.00 часа в хотел-галерия Графит във Варна ще се състои пресконференция във връзка с международната конференция „Визия за Европейско културно наследство 2025\", която се реализира в рамките на културната програма на Българското Председателство на Съвета на Европейския съюз с подкрепата  на Национален фонд „Култура”. Събитието се провежда под патронажа и с участието на комисар Мария Габриел, Цифрова икономика и цифрово общество. Организатори на събитието са  Регионална библиотека „Пенчо Славейков” – Варна и Фондация Европеана.\r\n*** \r\nОт 11.30 часа на алеята на възрожденците в парк \"Христо Ботев\" ще се проведе Ден на поклонение и почит пред героите от Априлската епопея в Първи революционен окръг с център Горна Оряховица – поднасяне на венци и цветя. \r\n*** \r\nОт 16.00 часа ще се проведе откриване на парк \"Детски кът\" в града. На събитието ще присъства и председателят на ПГ на ГЕРБ и зам.-председател на партията Цветан Цветанов.\r\n*** \r\nОт 17.00 часа в Младежки дом ще започне XIХ-ти Международен пленер „Живописатира“ - откриване. \r\n*** \r\nОт 21.00 часа на пл. „Георги Измирлиев“ ще има Тържествена проверка-заря. На събитието ще присъства и председателят на ПГ на ГЕРБ и зам.-председател на партията Цветан Цветанов.\r\n***\r\nОт 14.00 часа в Регионална библиотека „Дора Габе“ ще се състои презентация на тема „Световен ден на околната среда“.\r\n***\r\nОт 18.00 часа в Младежки център ще бъде представен моноспектакълът „РЕАЛНОСТ - 21“  на Пенчо Иванов в памет на поета Иван Атанасов.\r\n***\r\nОт 17.30 часа в експозиционна зала „Кутловица” ще бъде открита изложбата „Неосветените дворове“ на Йордан Радичков, която показва кадри от вълнуващите пътешествия на Йордан Радичков в Сибир.\r\n***\r\nОт 20.30 часа на откритата естрада в центъра на града ще се състои концерт на Влади Ампов – Графа за Празника на Монтана. Непосредствено след концерта на Графа на сцената ще излязат момчетата от „Vivo Монтана”. От 22.00 часа пищна заря ще сложи края на тазгодишния празник на града.\r\n***\r\nОт 09.00 часа Пловдивският митрополит Николай ще оглави архиерейска света Литургия в храм „Св. Дух” в село Труд.\r\n***\r\nОт 09.00 часа в зала 2 на Окръжен съд ще се гледа делото срещу подсъдимия Никола К., обвинен в умишлено убийство.\r\n***\r\nОт 10.30 часа в кметът на район „Северен“ инж. Ральо Ралев ще открие нова детска площадка в парк „Сърнена гора“.\r\n***\r\nОт 11.00 часа с представяне на френската организация KLAP Maison pour la danse – Марсилия (Европейска столица на културата – 2013) в Заседателната зала на Община Пловдив ще бъде открит Фестивалът за обмен на знания между артисти от Европейските столици на културата в областта на сценичните изкуства.\r\n***\r\nОт 12.00 часа, в новия офис на НФСБ пресконференция ще направят народният представител от „Обединени патриоти“ Славчо Атанасов и председателят на групата общински съветници на „Патриотичен фронт“ в ОбС – Пловдив Слави Георгиев. Те ще говорят по актуални градски теми.\r\n***\r\nОт 09.30 часа общинските съветници от ПП ГЕРБ Силвия Маринова и Здравко Костадинов ще се срещнат с граждани в офиса на партията на ул. „Цар Освободител“ № 17.\r\n***\r\nОт 14. 00 часа в Регионална библиотека „Николай Вранчев“ – Смолян ще бъде открита изложба „Художници от Смолянския край – юбиляри“ – изложба от материали из фондовете на Регионална библиотека „Николай Вранчев“.\r\n***\r\nОт 09.00 часа Знеполският епископ Арсений ще оглави архиерейска света Литургия за храмовия  празник на църквата „Свети Дух“.\r\n***\r\nОт 09.00 часа народният представител от ПП ГЕРБ и зам.-председател на Парламента Емил Христов ще се срещне с граждани в партийния офис на ул. „Кольо Ганчев“ 62.\r\n***\r\nОт 11.00 часа Старозагорският Превантивно-информационен център по зависимости ще бъде домакин т.нар. куиз – отборна мисловна игра за знания.\r\n***\r\nОт 17.30 часа в Младежкия дом ще се проведе публична лекция, посветена на детското четене „Четем заедно, растем заедно“, организирана от Библиотека „Родина”.\r\n***\r\nОт 09.00 часа в Окръжен съд Шумен е насрочено поредно заседание по делото Хитрино.\r\n***\r\nОт 10.00 часа в зала 203 в общината ще  заседава ПК „Териториално развитие и селищно устройство”.\r\n***\r\nОт 13.00 часа в заседателна зала на ДКТ „Васил Друмев“ ще се състои пресконференция.\r\n***\r\nОт 13.00 часа в залата на РУ- Шумен директорът на ОДМВР-Шумен ст. комисар Ялчън Расим ще даде брифинг с обобщение за абитуриентските тържества. \r\n***\r\nОт 14.00 часа в зала 304 в общината ще  заседава ПК „Правна и опазване на обществения ред”.\r\n***\r\nОт 16.30 часа в зала 304 в общината ще заседава ПК „Екология и селско стопанство”.\r\n***\r\nОт 09.00 часа в в храм „Света Троица“ ще бъде отслужена празнична литургия по повод Деня на Свети Дух – Празник на град Ямбол. От 10.00 часа пред сградата на общината ще се проведе тържествен ритуал за издигане на знамената на Република България, на община Ямбол и на Европейския съюз. Празнично слово ще произнесе кметът на община Ямбол Георги Славов. От 10.30 часа в ритуалната зала ще се проведе Тържествена сесия на Общински съвет – Ямбол, по време на която ще бъдат връчени наградите за Деня на Ямбол. Празничната програма ще продължи в 12.00 часа с концерт пред  Читалище „Пробуда-1909”. От 14.00 часа в Градския парк, пред Младежки дом „Г. Братанов”, ще се състои церемонията по награждаване на участниците в конкурса за рисунка „Празник в моя град”. От 17.30 часа в Художествена галерия „Жорж Папазов“ ще бъде открита ХІІІ традиционна изложба „Светлината“, със специалното участие на Иван Пазламачев. От 18.30 часа пред Читалище „Съгласие“ ще започне фолклорното шоу „Който може, го може\".", "date": "2018.05.28", "title": "Предстоящи събития в страната за 28 май (Агенция „Фокус“)"}
{"url": "http://www.focus-news.net/news/2018/05/28/2527250/naprezhenieto-v-kosovo-otnovo-se-izostri-obzor.html", "text": "Ситуацията в Косово отново се изостри, след като в сутрешните часове на понеделник група от около 50 албанци блокираха пътя към църквата „Света Троица“ в населено място Петрич, разположено между Печ и Прищина.\r\nСпоред разпространените доклади албанците не са позволили на разселени сърби да влязат в селото, където да посетят руините на църквата.  Храмът, построен през 1992 г., е бил разрушен в края на юни 1999 г., след пристигането на италианския контингент от КейФОР.\r\nВ последвалата свада трима сърби са пострадали, след като срещу тях са хвърляни камъни. Един от тях е бил ударен в главата  и прехвърлен в болница в град Печ за оказване на необходимата медицинска помощ. Съобщено бе и за арест на сърбин, заподозрян в извършване на военни престъпления през 1999 г.\r\nНа място са били изпратени голям брой косовски полицейски служители. Първоначално албанците са блокирали пътя към църквата, но след намеса на правоохранителните органи сърбите са успели да преминат. На връщане от обреда обаче албанците са ги причаквали и са хвърлили по тях камъни. \r\nЗа нарастването на напрежението в Косово повлия и строителството на пътя в защитената зона на манастира Високи Дечани, след инициатива от страна на международни представители. Косовският премиер Рамуш Харадинай призова чуждестранните дипломати в Прищина да влязат в защитената зона на манастира Високи Дечани, за да се уверят, че не се строи нов път, а се ремонтира съществуващия.\r\nВ тази връзка първият дипломат на Белград Ивица Дачич заяви, от дълго време Прищина работи за изолиране на сръбския православен манастир Високи Дечани. Съгласно думите на Дачич, действията на властите в зоната около манастира е още един показател за начина, по който Прищина се отнася към религиозното, културно и историческо наследство на Сърбия в Косово.\r\nПрипомняйки, че Дечани е включен в Списъка на световното културно и природно наследство на ЮНЕСКО, сръбският външен министър заяви, че реакцията в тази връзка на някои международни организации е хубава сама по себе си, но и недостатъчна. \r\nКоментар направи и Марко Джурич. Осъждайки атаката срещу завръщащи се в Косово сърби, ръководителят на правителствената Служба за Косово и Метохия Марко Джурич призова КейФОР да създаде безопасна среда за сърбите и международните институции да възстановят върховенството на закона в бившата южната провинция на Сърбия. \r\n„Очевидно това бе организиран и систематичен акт, насочен към сплашване на сръбското население в Косово“, коментира Джурич. Тереза Герова", "date": "2018.05.28", "title": "Напрежението в Косово отново се изостри (ОБЗОР)"}
{"url": "http://www.focus-news.net/news/2018/05/28/2526865/kommersant-ukrainskata-armiya-e-razpolozhila-kray-gorlovka-tankove-i-artileriyski-ustanovki.html", "text": "Украинската армия е прехвърлила танкове и самоходни артилерийски установки (САУ) на фронта в град Дзержинск в посока Горловка, където напрежението се изостри в последните седмици. Това съобщи говорителят на оперативното командване на Донецката народна република (ДНР) Едуард Басурин, отбелязва руският вестник \"Коммерсант\".\r\n\"По данни на нашето разузнаване... в буферната зона има осем танка и четири единици САУ, които може да бъдат използвани срещу територията на ДНР. Те са разположени в жилищни квартали на Дзержинск, а също и в близост до града\", поясни Басурин, като същевременно призова Организацията за сигурност и сътрудничество в Европа (ОССЕ) да засили въздушното наблюдение и да спомогне за изтеглянето на тежкото въоръжение, забранено съгласно Минските споразумения. \r\nПримирието в Украйна, което бе договорено през февруари 2015 г., предполага изтегляне на артилерийските оръдия с калибър, по-голям от 100 мм, на 50 км, реактивните системи за залпов огън (РСЗО)  - на 70 км, системите \"Торнадо\",\"Ураган\", \"Смерч\" и ракетите \"Точка\" - на 140 км. \r\nОт ДНР два пъти съобщиха за неутрализиране на група украински военни, а специалният представител на Държавния департамент на САЩ за Украйна Кърт Волкър потвърди, че Въоръжените сили на Украйна се придвижват към буферните зони в близост до фронтовата линия в Донбас. \r\nСитуацията в Източна Украйна се изостря в последно време: ежедневно постъпват съобщения за нови жертви на конфликта. Двете страни докладват за успехи и обвиняват противника си в нарушение на Минските споразумения. Миналата сряда от ДНР съобщиха за 11 нарушения на примирието, включително с използването на тежко въоръжение. Украйна дава огледални изявления – според Киев \"сепаратистите\" са извършили 49 нарушения и са използвали артилерия. \r\nНаблюдатели на ОССЕ още в началото на миналата седмицата съобщиха за 7700 нарушения в рамките на седем дни.  Тереза Герова", "date": "2018.05.28", "title": "\"Коммерсант\": Украинската армия е разположила край Горловка танкове и артилерийски установки"}
{"url": "http://www.focus-news.net/news/2018/05/28/2526867/sputnik-kupata-na-konfederatsiite-prez-2017-godina-e-primer-za-uspeshno-partnyorstvo-mezhdu-rusiya-i-es.html", "text": "Партньорството между Русия и Европейския съюз в сигурността на Купата на конфедерациите на ФИФА през 2017 година е пример за успешно сътрудничество в граничната сигурност, заяви заместник-директорът на руската Федерална служба за сигурност (ФСБ) генерал Владимир Кулишов пред Sputnik.\r\n„Опитът на взаимодействието показва, че е възможно ефективно да се бори граничната престъпност единствено чрез съвместна работа. Нашите партньори също разбират това и се опитват да се включат в усилията за предотвратяване на транснационалните заплахи за граничната сигурност. Пример за успешно сътрудничество с граничните агенции на европейските държави беше осигуряването на сигурността на Купата на Конфедерациите на ФИФА през 2017 година“, заяви Кулишов, който е началник на граничната служба на ФСБ.\r\nРуската гранична служба поддържа обмяна на информация с редица европейските държави относно опасни футболни фенове, които биха се опитали да влязат в Русия за предстоящото Световно първенство, допълни Кулишов.\r\n„Рисково профилиране на пътническия трафик по международните маршрути за идентификация на индивиди, вероятно участващи в терористични и екстремистки дейности, беше установено съвместно с Федералната полиция на Германия. Информация се обменя и с полицията на Норвегия и граничната стража на Финландия“, завърши Кулишов. Йонислав Дочев", "date": "2018.05.28", "title": "Sputnik: Купата на конфедерациите през 2017 година е пример за успешно партньорство между Русия и ЕС"}
{"url": "http://www.focus-news.net/news/2018/05/28/2526866/afp-ivan-duke-vodi-v-rezultatite-na-prezidentskite-izbori-v-kolumbiya.html", "text": "Консервативният кандидат Иван Дуке води в резултатите на президентските избори в Колумбия, показват частични резултати обявени в неделя, предава AFP.\r\nДуке, обаче, няма нужните 50 процента, за да се избегне балотажът на изборите.\r\nСпоред избирателните власти, Иван Дуке получава 39.7 процента от гласовете, следван от левият бивш партизанин Густаво Петро с 24.8 процента, при повече от 85 процента от гласовете преброени. Йонислав Дочев", "date": "2018.05.28", "title": "AFP: Иван Дуке води в резултатите на президентските избори в Колумбия"}
{"url": "http://www.focus-news.net/news/2018/05/28/2526868/plovdiv-vtoroto-izdanie-na-gradskiya-festival-dve-tri-biri-fest-shte-prevarne-grada-v-birena-stolitsa-prez-yuni.html", "text": "Второто издание на градския фестивал „Две – три бири Фест” превръща Пловдив в бирена столица през юни. Това съобщиха за Радио „Фокус”- Пловдив от Дирекция „Култура и културно наследство“ на общината. За втора поредна година фестивалът „Две – три бири фест” ще събере на 16- ти и 17-ти юни български и чуждестранни занаятчии пивовари и любителите на крафт пивото. След успешното миналогодишно издание и големия интерес към събитието, организаторите решават да го развият, като тази година то ще е в по-голям мащаб,  с няколко обособени тематични зони в градска среда. При това не къде да е, а в знаковия Тютюнев град, към който са отправени толкова погледи и надежди.  Мероприятието протича в дегустационна форма, с количество пиво от по 150мл, с цел всеки посетител да може да опита максимален брой ексклузивни занаятчийски бири. За всички желаещи, ще има опция и за закупуване на пиво за вкъщи или за подарък на приятел със страст към хмеловото питие.  Участниците са както добре познати имена от предния формат, така и съвсем нови и непознати за пловдивската публика пивовари.  Амбицията на фестивала е да събере и представи всички онези хора, за които качественото пиво е не само занаят, но и култура, и начин на живот.  Посетителите на „Две – три бири фест” ще могат да се отпуснат в специално изградена лаундж зона, за да изпият препочитаното си питие в приятна атмосфера с индустриален привкус;  да посетят дегустационната зона, където ще се  запознаят  с някои от самите пивовари и ще разберат повече за процеса на варене и качествата на хмеловите еликсири, както и да се забавляват в парти зоната – за всички готови за купон и щуро изживяване. Там опитните бармани от най – новото място в града под тепетата „Пощата” ще се погрижат да приготвят най – подходящата напитка за всеки вкус. Ще може да се насладите на специално създадени за събитието коктейли с бира.\r\nВ събота вечер ще има парти под звуците на подбран диджей микс, а в неделя денят ще бъде насочен към всички почитатели на бирата, които предпочитат да посетят мероприятието със семействата си. За децата ще има аниматорска програма, за да може родителите да се насладят пълноценно на удоволствието от хубавата бира.\r\n„Две – три бири фест” е част от Културния календар на Община Пловдив и се организира в подкрепа на Пловдив-Европейска столица на културата 2019.", "date": "2018.05.28", "title": "Пловдив: Второто издание на градския фестивал „Две – три бири Фест” ще превърне града в бирена столица през юни"}
{"url": "http://www.focus-news.net/news/2018/05/28/2526864/the-moscow-times-chetirima-ruski-sluzhiteli-ot-voenniya-personal-sa-ubiti-v-buntovnicheska-ataka-v-siriya.html", "text": "Четирима руски служители от военния персонал са убити в сблъсък в източната сирийска провинция Дейр ез Зор, заявиха от министерството на отбраната на Русия, пише The Moscow Times.\r\nСблъсъкът е започнал, след като няколко бунтовнически групи са атакували артилерийска батарея на сирийската армия, заявиха от министерството.\r\nДвама руски съветници, които са управлявали огъня на сирийската батарея, са убити на място. Пет други служители са ранени и закарани в руска военна болница. Двама от тях са починали от раните си.\r\nОт министерството заявиха, че 43 бунтовници са убити в същия сблъсък. Йонислав Дочев", "date": "2018.05.28", "title": "The Moscow Times: Четирима руски служители от военния персонал са убити в бунтовническа атака в Сирия"}
{"url": "http://www.focus-news.net/news/2018/05/28/2527251/predsedatelyat-na-pg-na-gerb-tsvetan-tsvetanov-be-ofitsialen-gost-na-tarzhestvenata-zarya-proverka-na-ploshtad-georgi-izmirliev-v-gorna-oryahovitsa.html", "text": "Председателят на ПГ на ГЕРБ и заместник-председател на партията Цветан Цветанов бе официален гост на тържествената заря-проверка на площад „Георги Измирлиев“ в Горна Оряховица, съобщиха от пресцентъра на ГЕРБ. С нея бе почетена паметта и подвига на героите в Априлската епопея от Първи революционен окръг с център Горна Оряховица. На събитието присъстваха още кметът на града инж. Добромир Добрев, кметът на Велико Търново Даниел Панов и народните представители от ГЕРБ-Велико Търново инж. Клавдия Ганчева и Станислава Стоянова, както и стотици жители на Горна Оряховица. \r\nНа тази дата през 1876 г. в центъра на града е обесен видният революционер и общественик Георги Измирлиев-Македончето, който е бил военен ръководител в Първи търновски революционен окръг по време на Априлското въстание. 25-годишният родолюбец е увиснал на бесилото с думите „Сладко е да се умре за свободата на Отечеството”. Тези слова са изписани на неговия паметник, за да ни напомнят за дълга, който днес имаме пред героичното ни минало.\r\nЛавров венец на бюста на Георги Измирлиев постави успешната горнооряховска състезателка по борба Аделина Момъкова.", "date": "2018.05.28", "title": "Председателят на ПГ на ГЕРБ Цветан Цветанов бе официален гост на тържествената заря-проверка на площад „Георги Измирлиев“ в Горна Оряховица"}
{"url": "http://www.focus-news.net/news/2018/05/28/2526869/sport-levski-lukoyl-e-na-krachka-ot-titlata-sled-nov-uspeh-nad-balkan.html", "text": "Левски Лукойл победи Балкан като гост в „Арена Ботевград“ със 71:60  в третия мач от финалната серия на Националната баскетболна лига. За най-полезен играч на мача бе избран играчът на гостите Станимир Маринов, който изведе отбора си до успеха. Резултатът в серията вече е 2:1 победи в полза на „сините“, което означава, че при нов успех стават шампиони. Мач № 4 е отново в Ботевград на 29-и, вторник. Ако тогава не бъде излъчен шампион, серията ще се върне в София за решителен пети мач.", "date": "2018.05.28", "title": "Спорт: Левски Лукойл е на крачка от титлата след нов успех над Балкан"}
{"url": "http://www.focus-news.net/news/2018/05/28/2526872/zhitelite-na-sofiya-imaha-vazmozhnost-da-razgledat-vodorodni-avtomobili-nyakoi-ot-koito-izraboteni-ot-balgarski-studenti-obzor.html", "text": "В неделя пред НДК бяха представени водородни автомобили, някои от които изработени от български студенти от Техническия университет в София и Русенския университет. Участие в откриването взеха Петър Курумбашев, член на Европейския парламент; Барт Биебуйк – изпълнителен директор на предприятие „Горивни клетки и водород“ (публично частно партньорство между ЕК, европейската промишленост и европейската научноизследователска общност); Ангел Попов – зам.-министър на транспорта, информационните технологии и съобщения. Евродепутатът Курумбашев заяви, че се надява повече българи да научат, че са направени водородни коли и в България. По думите му водородът вече се използва и за задвижване на влакове, както и при рафинерии, при пренасяне на енергия и като цяло в промишлеността. Курумбашев заяви, че на конференцията Hydrogen Summit – среща на високо ниво по въпросите на водорода, която ще се проведе утре, ще се говори за индустриалното приложение на водорода.\r\nЗаместник-министърът на транспорта, информационните технологии и съобщенията в България Ангел Попов заяви, че водородните автомобили най-вероятно са бъдещето на автомобилния транспорт. Той уточни, че това вече е третата крачка на правителството и се надява до 2023 година да се появят станции, на които хората ще могат да зареждат своите автомобили с водород. Той допълни, че водородните автомобили ще са от полза за градския транспорт и мобилност и че дори вече има интерес към технологията от частни фирми, които оперират с автобуси в България.\r\nНа събитието присъстваха и обучаващи от образователен център „Технократи“ (технологичен образователен център за деца и младежи), които запознаха деца и възрастни с бъдещето, което носят възобновяемите източници чрез интересни практически експерименти.\r\nЦветелин ДИМИТРОВ", "date": "2018.05.28", "title": "Жителите на София имаха възможност да разгледат водородни автомобили, някои от които изработени от български студенти (ОБЗОР)"}
{"url": "http://www.focus-news.net/news/2018/05/28/2526874/the-independent-kitay-razgneven-zaradi-voennite-korabi-na-sasht-plavashti-blizo-do-spornite-ostrovi-v-yuzhnokitaysko-more.html", "text": "Китай реагира гневно, след като два военни кораба на САЩ са плавали близо до спорните Параселски острови в Южнокитайско море, описвайки хода като „провокация“ и обвинявайки САЩ в извършването на сериозно посегателство върху суверенитета на страната, пише британският вестник The Independent.\r\nИзявление, публикувано от министерството на отбраната, казва че китайските кораби и авиация са предупредили американските кораби да напуснат, тъй като са навлезли в териториалните води на Южнокитайско море без позволение. Ходът „нарушава китайското и съответното международно право, сериозно посяга върху китайския суверенитет и наранява взаимното стратегическо доверие между двете военни сили“, се казва още в изявлението.\r\nТо описва готовността на китайските военни сили да защитят суверенитета на страната като „непоколебима“.\r\nАмериканските представители са заявили пред „Reuters“, че корабите „Higgins“ и „Antietam“ са се доближили на 12 морски мили от Параселските острови.\r\nОперацията е поредният опит на администрацията на президента на САЩ Доналд Тръмп да контрира това, което Вашингтон вижда като усилията на Пекин да ограничи свободата на мореплаване в стратегическите води.\r\nЮжнокитайският спор поставя още повече напрежение върху отношенията между САЩ и Китай, в допълнение на търговския спор между двете най-големи икономики в света. Йонислав Дочев", "date": "2018.05.28", "title": "The Independent: Китай разгневен заради военните кораби на САЩ плаващи близо до спорните острови в Южнокитайско море"}
{"url": "http://www.focus-news.net/news/2018/05/28/2526871/the-guardian-novi-izbori-se-zadavat-v-italiya-sled-sblasak-za-badeshteto-na-stranata-v-evrozonata.html", "text": "Сблъсък за бъдещето на Италия в еврозоната завърши в неделя вечерта с шокиращата оставка на премиерския кандидат Джузепе Конте, след като президентът на Италия Серджо Матарела отказа да приеме спорния избор на Конте за финансов министър, пише британският вестник The Guardian.\r\nМатарела отказа да приеме номинацията за министър на финансите Паоло Савона, 81-годишен бивш министър на индустрията, който нарече влизането на Италия в еврозоната „историческа грешка“.\r\nРешението на италианския президент се очаква да доведе до нови избори през есента.\r\nПрезидентският ход беше безпрецедентен в близката история на Италия и разкри дълбокото политическо разделение между Матарела, който служи като държавен глава и би трябвало да е политически неутрален, и двете популистки партии – „Движение пет звезди“ и „Северната лига“ – които положиха отчаяни усилия да сформират правителство.\r\nСерджо Матарела защити своя ход заявявайки, че изборът на Савона за финансов министър е представлявало риск за италианските фамилии и граждани, защото създава несигурност в италианската икономика.\r\n„Поисках за това министерство авторитетна политическа фигура от коалиционните партии, който не е виждан като поддръжник на линия, който може да провокира изхода на Италия от еврото“, заяви Матарела.\r\n„Несигурността на нашата позиция в еврото алармира италианските и чужди инвеститори, които са инвестирали в ценни книжа и компании“, допълни той.\r\nХодът на Серджо Матарела рискува предизвикването на конституционна криза.\r\nМатео Салвини, лидерът на „Северна лига“, гневно осъди решението да се отхвърли Савона, неговият личен избор за финансов министър, заявявайки че Матарела е превишил правомощията си и е показал предразсъдък към квалифициран индивид, само защото е бил анти-евро.\r\n„В една демокрация, ако още сме в такава, има само едно нещо което може да се направи – да позволим на италианците да изкажат мнението си“, заяви Салвини.\r\nЛуиджи ди Майо, който е лидер на „Движение пет звезди“, също критикува решението.\r\n„В тази страна, можеш да бъдеш осъден престъпник, осъден за данъчна измама, под разследване за корупция и да бъдеш министър… но ако критикуваш Европа, не можеш да бъдеш министър на икономиката“, заяви той.\r\nРазвитието на събитията в неделя поставя Италия на несигурен път. Някои анализатори смятат, че всеки ход на Матарела насочен срещу двете партии само ще служи за агитация на техните последователи и ще подхранва анти-евро сантиментите в Италия. Те спорят, че нови избори биха мога да създадат дори по-голямо мнозинство за „Движение пет звезди“ и „Северна лига“.\r\nПреди Конте или Матарела дори да са завършили своята среща, Салвини заяви че единствената опция е да се проведат още едни избори, най-вероятно по-късно през тази година. Йонислав Дочев", "date": "2018.05.28", "title": "The Guardian: Нови избори се задават в Италия след сблъсък за бъдещето на страната в еврозоната"}
{"url": "http://www.focus-news.net/news/2018/05/28/2526877/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Темата за националния суверенитет стана ключова в хода на дискусиите на международния икономически форум в Санкт Петербург. Президентът на Франция Еманюел Макрон така горещо убеждаваше всички, че неговата страна има истински суверенитет, че Владимир Путин не издържа и в отговор направи изключително щедро предложение на Европа, пише в материал на Пьотр Акопов, публикуван от електронното издание на руския вестник „Взгляд“, предаден без редакторска намеса.\r\nУчастието на различни световни лидери в заседанията на Петербургския международен икономически форум отдавна стана традиция, но този път заедно с Путин на сцената присъстваха едновременно няколко знакови персони. И ако за участието на Макрон и премиера на Япония Шиндзо Абе се знаеше много преди откриването на форума, то участието на заместник-председателя на Китай Ван Цишан бе анонсирано само преди една седмица.\r\nИзглежда, самият Си Дзинпин е командировал своята „дясна ръка“, за да направи поредна демонстрация на значението, което отдава на „привилегированото стратегическо партньорство“ между двете страни. Това вече бе показано в началото на миналия месец, когато министърът на отбраната на Китай в Москва специално акцентира върху това, че с първата си задгранична визита иска да демонстрира на американците тесните връзки между въоръжените сили на Китай и Русия. Появяването на Ван сред участниците във форума придаде на разположението на силите на сцената завършен характер – Русия, Китай, Франция и Япония.\r\nА там беше и директорът на МВФ (Международния валутен фонд) – като представител на глобалните структури.\r\nПо този начин Владимир Путин се оказа заедно с представител на Европейския съюз (Франция), ключовата страна от Западния блок в Азия (Япония) и стратегическия партньор на Русия – Китай. Отчитайки, че дискусията с участието на лидерите по традиция бе моделирана от американски журналист се получи своеобразно заседание на клуба на „великите държави“. Отчитайки и това, че през последната седмица Русия бе посетена и от премиерите на Индия и Германия, на практика се получава пълна картина.\r\nНямаше ги само англо-саксонците. Но конфликтът с Великобритания на фона на „делото Скрипал“ стигна до стадий на открита враждебност, а президентът Тръмп на практика е лишен от свобода на действията по руско направление. Независимо че именно неговите действия по други теми от международния дневен ред през последните дни бяха най-обсъждани.\r\nРазваляне на сделката с Иран, пренасяне на посолството на САЩ в Ерусалим и отказ от срещата с лидера на Северна Корея – за половин месец Тръмп се разписа едва ли не в целия списък от най-болезнените въпроси на международния живот. Вашингтон залага на изостряне едновременно по цялото геополитическо поле – повишавайки залога с надежда да получи отстъпки и да подобри своите позиции. Да, хегемонът има голяма нужда да формулира по-изгодни за себе си условия в световната търговия и в това няма никакъв парадокс. САЩ остават свръхдържава във военен и финансов план, но самата американска държава не получава толкова голяма изгода от това. Нещо повече – през последните десетилетия върви деиндустриализация на Америка и амортизиране на нейната инфраструктура. И за да подобри външнотърговския си баланс и да върне производството в САЩ, Тръмп е готов да направи всичко. Т.е. да използва наличните в Америка военно-финансови и геополитически предимства за изостряне на международната ситуация с последващо добиване на търговски отстъпки от всички ключови партньори и противници.\r\nТази игра е опасна, но именно така патриотът Тръмп иска „да направи Америка отново велика“. Към това, ако не се направи нищо, перспективите на САЩ няма да станат по-розови: предишния модел на съществуване на страната като световен хегемон така или иначе се е изчерпал и нейният залез и така се случваше пред нашите очи.\r\nВ тази ситуация предупреждението на Путин на форума не изглежда преувеличение:\r\nПутин знае много добре за какво говори. Отговаряйки на въпрос за санкциите, с които САЩ плашат участниците в иранската сделка, президентът цитира самия себе си:\r\nНикой не изпитва радост от сбъдването на пророчествата на Путин. Просто той участва отдавна в голямата игра и затова може да наблюдава процесите в динамика:\r\nТова бе отговора на Путин най-вече към Еманюел Макрон. Политическата основа на новия френски президент се базира на много нестабилна основа. Алтантист, който иска да играе новия Дьо Гол, без да има нито качествата на генерала, нито тази Франция, която е способна дори отчасти да отстоява своето. Най-използваната дума в речта на Макрон беше „суверенитет“ – и беше ясно, че по този начин той убеждава Путин, французите и целия свят, че Франция действително го има и той, Макрон, ще го укрепи още повече.", "date": "2018.05.28", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/05/28/2526879/afp-braziliya-namali-tsenata-na-dizela-sled-natisk-na-protestirashti-shofyori-na-kamioni.html", "text": "Президентът на Бразилия Мишел Темер, под натиска на едноседмичната стачка на шофьори на камиони, заяви в неделя че намалява цената на дизела с 46 цента на литър, предава AFP.\r\nНамаляването на цената ще бъде временно замразено, тъй като стачката парализира голяма част от икономическата инфраструктура на страната, заяви президентът в телевизионно обръщение.\r\nТемер се съгласи на още четири искания на шофьорите. Йонислав Дочев", "date": "2018.05.28", "title": "AFP: Бразилия намали цената на дизела след натиск на протестиращи шофьори на камиони"}
{"url": "http://www.focus-news.net/news/2018/05/28/2526878/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Сблъсък за бъдещето на Италия в еврозоната завърши в неделя вечерта с шокиращата оставка на премиерския кандидат Джузепе Конте, след като президентът на Италия Серджо Матарела отказа да приеме спорния избор на Конте за финансов министър, пише британският вестник The Guardian.\r\nМатарела отказа да приеме номинацията за министър на финансите Паоло Савона, 81-годишен бивш министър на индустрията, който нарече влизането на Италия в еврозоната „историческа грешка“.\r\nРешението на италианския президент се очаква да доведе до нови избори през есента.\r\nПрезидентският ход беше безпрецедентен в близката история на Италия и разкри дълбокото политическо разделение между Матарела, който служи като държавен глава и би трябвало да е политически неутрален, и двете популистки партии – „Движение пет звезди“ и „Северната лига“ – които положиха отчаяни усилия да сформират правителство.\r\nСерджо Матарела защити своя ход заявявайки, че изборът на Савона за финансов министър е представлявало риск за италианските фамилии и граждани, защото създава несигурност в италианската икономика.\r\n„Поисках за това министерство авторитетна политическа фигура от коалиционните партии, който не е виждан като поддръжник на линия, който може да провокира изхода на Италия от еврото“, заяви Матарела.\r\n„Несигурността на нашата позиция в еврото алармира италианските и чужди инвеститори, които са инвестирали в ценни книжа и компании“, допълни той.\r\nХодът на Серджо Матарела рискува предизвикването на конституционна криза.\r\nМатео Салвини, лидерът на „Северна лига“, гневно осъди решението да се отхвърли Савона, неговият личен избор за финансов министър, заявявайки че Матарела е превишил правомощията си и е показал предразсъдък към квалифициран индивид, само защото е бил анти-евро.\r\n„В една демокрация, ако още сме в такава, има само едно нещо което може да се направи – да позволим на италианците да изкажат мнението си“, заяви Салвини.\r\nЛуиджи ди Майо, който е лидер на „Движение пет звезди“, също критикува решението.\r\n„В тази страна, можеш да бъдеш осъден престъпник, осъден за данъчна измама, под разследване за корупция и да бъдеш министър… но ако критикуваш Европа, не можеш да бъдеш министър на икономиката“, заяви той.\r\nРазвитието на събитията в неделя поставя Италия на несигурен път. Някои анализатори смятат, че всеки ход на Матарела насочен срещу двете партии само ще служи за агитация на техните последователи и ще подхранва анти-евро сантиментите в Италия. Те спорят, че нови избори биха мога да създадат дори по-голямо мнозинство за „Движение пет звезди“ и „Северна лига“.\r\nПреди Конте или Матарела дори да са завършили своята среща, Салвини заяви че единствената опция е да се проведат още едни избори, най-вероятно по-късно през тази година.\r\n*** Китай реагира гневно, след като два военни кораба на САЩ са плавали близо до спорните Параселски острови в Южнокитайско море, описвайки хода като „провокация“ и обвинявайки САЩ в извършването на сериозно посегателство върху суверенитета на страната, пише британският вестник The Independent.\r\nИзявление, публикувано от министерството на отбраната, казва че китайските кораби и авиация са предупредили американските кораби да напуснат, тъй като са навлезли в териториалните води на Южнокитайско море без позволение. Ходът „нарушава китайското и съответното международно право, сериозно посяга върху китайския суверенитет и наранява взаимното стратегическо доверие между двете военни сили“, се казва още в изявлението.\r\nТо описва готовността на китайските военни сили да защитят суверенитета на страната като „непоколебима“.\r\nАмериканските представители са заявили пред „Reuters“, че корабите „Higgins“ и „Antietam“ са се доближили на 12 морски мили от Параселските острови.\r\nОперацията е поредният опит на администрацията на президента на САЩ Доналд Тръмп да контрира това, което Вашингтон вижда като усилията на Пекин да ограничи свободата на мореплаване в стратегическите води.\r\nЮжнокитайският спор поставя още повече напрежение върху отношенията между САЩ и Китай, в допълнение на търговския спор между двете най-големи икономики в света.\r\n*** Първият министър на Шотландия Никола Стърджън беше обвинена в опит за предизвикване на криза, след като в понеделник замина за разговори с главния преговарящ на Европейския съюз за Брекзит Мишел Барние, пише The Daily Express.\r\nВизитата на Стърджън в Белгия идва дни, след като Барние обвини Тереза Мей в игра на „криеница“ при преговорите за Брекзит.\r\nВ силна изразителна реч в Лисабон, Барние заяви че „времето е и ще остане малко“ и призова за „ускоряване“ на прогреса, докато Кабинетът на Тереза Мей все още е разделен относно бъдещите отношения с Европа.\r\nНикола Стърджън изглежда, че зае страната на Мишел Барние призовавайки Мей да прекрати „вредната несигурност“ при излизането на Великобритания от Блока.\r\nВизитата на Стърджън в Брюксел идва дни, след като тя стартира своя икономически план за независимост на Шотландия, въпреки че гласоподавателите все още нямат информация за датата на евентуалния втори референдум.\r\n„Хората и бизнесите са отчаяни за яснота около Брекзит, но при оставащи два месеца, до подписването на споразумението за излизане, британското правителство не може да постигне единна позиция. Вредната несигурност може да бъде моментално прекратена, ако правителството постави работните места и жизнените стандарти на първо място и се съгласи да продължи единния пазар и членството в митническия съюз – за Шотландия и за цяла Великобритания“, заяви Стърджън.\r\n*** Тереза Мей не се поддава на призивите от депутати, членове на Консервативната пария, да заеме позиция за забраната на аборти в Северна Ирландия след референдума по същата тема в Република Ирландия, пише британският вестник London Evening Standard.\r\nКлючови министри, включително такива в собствения Кабинет на Мей, дадоха знак за своята подкрепа за реформа, която да намери решение на „аномалията“ в британските острови.\r\nРезултатите от членовете на регионалните общини дадоха индикации, че са готови да действат за промяна на сегашното законодателство.\r\nНо крехката администрация на Тереза Мей зависи от подкрепата на десетте члена на парламента от Демократичната юнионистка партия, която е силно против всякаква реформа в законодателството на Северна Ирландия.\r\nБританският премиер не е коментирал публично резултата на ирландския референдум, но Дауининг стрийт се предполага, че вярва че всякаква реформа „е проблем за Северна Ирландия“.\r\nНатиск в собствената ѝ партия би могъл да накара Мей да действа, след като министърът на образованието Ан Милтън заяви, че ще подкрепи либерализацията на абортите, ако има свободно гласуване.\r\n***", "date": "2018.05.28", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/05/28/2526870/sputnik-armeniya-shte-nasrochi-predsrochni-parlamentarni-izbori-vapreki-otkaza-na-opozitsiyata.html", "text": "Предсрочни парламентарни избори ще се проведат в Армения, дори ако бившата управляваща Републиканска партия на Армения е против това, заяви вицепремиерът на Армения Тигран Авинян в неделя, цитиран от Sputnik.\r\n„Нашите хора се подготвят за провеждането на предсрочни избори и те ще се случат въпреки желанията на РПА“, заяви Авинян пред журналисти.\r\nВицепремиерът добави, че има конституционни механизми позволяващи разпускането на сегашния парламент.\r\nАрменският министър-председател Никол Пашинян многократно отбеляза, че предсрочните избори трябва да се проведат колкото се може по-скоро. Йонислав Дочев", "date": "2018.05.28", "title": "Sputnik: Армения ще насрочи предсрочни парламентарни избори въпреки отказа на опозицията"}
{"url": "http://www.focus-news.net/news/2018/05/28/2526881/ofitsialnite-rezultati-ot-kolumbiya-nyama-pobeditel-s-nad-50-protsenta-na-balotazh-otivat-ivan-duke-i-gustavo-petro.html", "text": "Консервативният кандидат Иван Дуке спечели първият тур на изборите за президент в Колумбия в неделя, но не успя да премине бариерата от 50 процента и ще отиде на балотаж, съобщава AFP.\r\n41-годишният сенатор ще се изправи срещу бившия партизанин Густаво Петро на 17 юни, който става първият ляв кандидат, който ще участва на балотаж в Колумбия.\r\nСлед като 100 процента от гласовете бяха преброени, Иван Дуке получава 39.7 процента, а Густаво Петро 25 процента. Трети остава друг ляв кандидат – Серхио Фахардо с 23.7 процента от гласовете.\r\nЕлекторалната активност е 53.2 процента, което се счита за повече от нормалното в страна, която традиционно е апатична към избори. Йонислав Дочев", "date": "2018.05.28", "title": "Официалните резултати от Колумбия: Няма победител с над 50 процента, на балотаж отиват Иван Дуке и Густаво Петро"}
{"url": "http://www.focus-news.net/news/2018/05/28/2526875/london-evening-standard-tereza-mey-ne-se-poddade-na-prizivite-da-zaeme-pozitsiya-za-reforma-na-zabranata-za-aborti-v-severna-irlandiya.html", "text": "Тереза Мей не се поддава на призивите от депутати, членове на Консервативната пария, да заеме позиция за забраната на аборти в Северна Ирландия след референдума по същата тема в Република Ирландия, пише британският вестник London Evening Standard.\r\nКлючови министри, включително такива в собствения Кабинет на Мей, дадоха знак за своята подкрепа за реформа, която да намери решение на „аномалията“ в британските острови.\r\nРезултатите от членовете на регионалните общини дадоха индикации, че са готови да действат за промяна на сегашното законодателство.\r\nНо крехката администрация на Тереза Мей зависи от подкрепата на десетте члена на парламента от Демократичната юнионистка партия, която е силно против всякаква реформа в законодателството на Северна Ирландия.\r\nБританският премиер не е коментирал публично резултата на ирландския референдум, но Дауининг стрийт се предполага, че вярва че всякаква реформа „е проблем за Северна Ирландия“.\r\nНатиск в собствената ѝ партия би могъл да накара Мей да действа, след като министърът на образованието Ан Милтън заяви, че ще подкрепи либерализацията на абортите, ако има свободно гласуване. Йонислав Дочев", "date": "2018.05.28", "title": "London Evening Standard: Тереза Мей не се поддаде на призивите да заеме позиция за реформа на забраната за аборти в Северна Ирландия"}
{"url": "http://www.focus-news.net/news/2018/05/28/2526882/sport-dzhared-donaldsan-e-sledvashtiyat-sapernik-na-grigor-dimitrov.html", "text": "Джаред Доналдсън е следващият опонент на Григор Димитров на „Ролан Гарос“. Американецът се пребори петсетов мач срещу Николас Яри от Чили  и спечели с 6:3, 4:6, 3:6, 6:3, 6:4.\r\nРоденият през 1996 година Доналдсън има баланс от 6 победи и 8 загуби в турнири от Големия Шлем, а днешният успех бе първи за него в основната схема на „Ролан Гарос“. Американецът е № 57 в световната ранглиста.\r\nДвамата с Григор Димитров не са играли до момента, а двубоят им е насрочен за сряда, 30-и май.", "date": "2018.05.28", "title": "Спорт: Джаред Доналдсън е следващият съперник на Григор Димитров"}
{"url": "http://www.focus-news.net/news/2018/05/28/2526876/premierite-na-balgariya-i-ukrayna-otkriha-v-kiev-ploshtad-na-imeto-na-dimitar-peshev-obzor.html", "text": "Министър-председателите на България и Украйна Бойко Борисов и Володимир Гройсман откриха площад „Димитър Пешев“ и паметна плоча за делото на българският политик. На церемонията присъстваха и кметовете на двете столици – Йорданка Фандъкова и Виталий Кличко.\r\nПрез месец март, във връзка със 75-годишнината от спасяването на българските евреи и по инициатива на посолството ни в Украйна, Киевската Рада приема решението, с което малък площад в центъра на столицата е кръстен на името на човека, допринесъл в най-голяма степен за спасяването на българските евреи. Паметна плоча ще напомня за заслугите на Димитър Пешев и приноса на българския народ.\r\nПремиерът Бойко Борисов заяви, че България е единствената държава, която е спасила своите евреи - над 50 хиляди. „Ние по този начин искаме още веднъж да покажем колко хуманен и силен е българският народ и как в едни много мракобесни времена е успял да защити своите евреи“, заяви Борисов и благодари на украинския народ, местната власт и на премиера Гройсман за осъществяването на тази инициатива.\r\nУкраинският министър-председател подчерта, че направеното от Димитър Пешев трябва да се помни. „Пред всеки един човек изниква ситуация, в която трябва да реши как да действа. Ние знаем делото на Димитър Пешев и смелостта му да направи такава крачка във времена на тежки изпитания“, каза Володимир Гройсман.\r\nПо време на събитията през 1943г. Димитър Пешев е заместник-председател на Народното събрание. Заедно с още 42-ма депутати, той изпраща протестно писмо до министър-председателя Богдан Филов срещу готвената депортация. Заплашван е от своите врагове, че ще бъде предаден в ръцете на Гестапо, но не променя позицията си. Изгонен е от Парламента, но целта е постигната. На 10 март 1943 г. композициите, подготвени за депортиране на българските евреи, не тръгват.", "date": "2018.05.28", "title": "Премиерите на България и Украйна откриха в Киев площад на името на Димитър Пешев (ОБЗОР)"}
{"url": "http://www.focus-news.net/news/2018/05/28/2526885/sport-david-gofen-pobedi-robin-haaze-v-parizh.html", "text": "Давид Гофен победи Робин Хаазе в първия кръг на тенис турнира „Ролан Гарос“ в Париж. Гофен направи обрат, след като изоставаше в резултата и стигна до крайното 4:6, 4:6, 6:4, 6:1, 6:0.", "date": "2018.05.28", "title": "Спорт: Давид Гофен победи Робин Хаазе в Париж"}
{"url": "http://www.focus-news.net/news/2018/05/28/2526884/pregled-na-mezhdunarodnite-novini-do-6-chasa-agentsiya-fokus.html", "text": "Трима българи са загинали, след като са били ударени в автомобила си от товарен влак на ЖП прелез в град Фонтанар, провинция Гуадалахара, съобщава Guadalajara Diario.\r\nКатастрофата се е случила в 10:43 часа местно време (11:43 часа българско време), съобщават от службата за спешна помощ и радио „Кастиля Ла Манча“.\r\nСпоред радиото, българите са на сезонна работа в Испания като берачи на аспержи.\r\nКметът на града Виктор Сан Видал е заявил, че ЖП прелезът няма бариери.\r\nВ града е обявен ден на траур за 28 май.\r\n*** Кандидатът за министър-председател на Италия Джузепе Конте се отказа в неделя от своя мандат за сформиране на правителство, след като преговорите с президента са се провалили, съобщават от президентството на страната.\r\n„Джузепе Конте се отказа от мандата си за сформиране на правителство, даден му на 23 май“, заявиха от президентството.\r\nВ същия ден лидерът на „Северната лига“ Матео Салвини заяви, че ако от президентството се налагат условия, тогава няма да има ново правителство.\r\n*** Лидерът на партията „Движение пет звезди“ Луиджи ди Майо заяви, че президентът на Италия Серджо Матарела трябва да бъде отстранен от поста си заради предателство срещу страната, след като отказа да назначи посочения от ди Майо и Матео Салвини министър на икономиката.\r\n„Ние бяхме на няколко стъпки от формирането на правителство и бяхме спрени, защото в нашия кабинет имаше министър, който критикуваше Европейския съюз“, заяви ди Майо в интервю за държавната телевизия „RAI“.\r\n„Искам тази институционална криза да бъде отнесена в парламента и президентът се опита“, допълни той, пояснявайки че обвиненията към него ще бъдат направени по член 90 от конституцията.\r\nСпоред този член, срещу президента ще бъде гласувано за „държавна измяна или атакуване на конституцията“ от всички членове на парламента. Ако обикновено мнозинство гласува в полза на обвинението, конституционният съд ще бъде призован да реши дали президентът на бъде отстранен от поста си или не.\r\n*** Сблъсък за бъдещето на Италия в еврозоната завърши в неделя вечерта с шокиращата оставка на премиерския кандидат Джузепе Конте, след като президентът на Италия Серджо Матарела отказа да приеме спорния избор на Конте за финансов министър, пише британският вестник The Guardian.\r\nМатарела отказа да приеме номинацията за министър на финансите Паоло Савона, 81-годишен бивш министър на индустрията, който нарече влизането на Италия в еврозоната „историческа грешка“.\r\nРешението на италианския президент се очаква да доведе до нови избори през есента.\r\nПрезидентският ход беше безпрецедентен в близката история на Италия и разкри дълбокото политическо разделение между Матарела, който служи като държавен глава и би трябвало да е политически неутрален, и двете популистки партии – „Движение пет звезди“ и „Северната лига“ – които положиха отчаяни усилия да сформират правителство.\r\nСерджо Матарела защити своя ход заявявайки, че изборът на Савона за финансов министър е представлявало риск за италианските фамилии и граждани, защото създава несигурност в италианската икономика.\r\n„Поисках за това министерство авторитетна политическа фигура от коалиционните партии, който не е виждан като поддръжник на линия, който може да провокира изхода на Италия от еврото“, заяви Матарела.\r\n„Несигурността на нашата позиция в еврото алармира италианските и чужди инвеститори, които са инвестирали в ценни книжа и компании“, допълни той.\r\nХодът на Серджо Матарела рискува предизвикването на конституционна криза.\r\nМатео Салвини, лидерът на „Северна лига“, гневно осъди решението да се отхвърли Савона, неговият личен избор за финансов министър, заявявайки че Матарела е превишил правомощията си и е показал предразсъдък към квалифициран индивид, само защото е бил анти-евро.\r\n„В една демокрация, ако още сме в такава, има само едно нещо което може да се направи – да позволим на италианците да изкажат мнението си“, заяви Салвини.\r\nЛуиджи ди Майо, който е лидер на „Движение пет звезди“, също критикува решението.\r\n„В тази страна, можеш да бъдеш осъден престъпник, осъден за данъчна измама, под разследване за корупция и да бъдеш министър… но ако критикуваш Европа, не можеш да бъдеш министър на икономиката“, заяви той.\r\nРазвитието на събитията в неделя поставя Италия на несигурен път. Някои анализатори смятат, че всеки ход на Матарела насочен срещу двете партии само ще служи за агитация на техните последователи и ще подхранва анти-евро сантиментите в Италия. Те спорят, че нови избори биха мога да създадат дори по-голямо мнозинство за „Движение пет звезди“ и „Северна лига“.\r\nПреди Конте или Матарела дори да са завършили своята среща, Салвини заяви че единствената опция е да се проведат още едни избори, най-вероятно по-късно през тази година.\r\n***Македония и напредъка в преговорите за името ще бъдат една от основните теми на Съвета на министрите на външните работи от страните-членки на Европейския съюз в понеделник.\r\nСъветът се провежда няколко седмици преди юнската среща на върха на ЕС, на която европейските лидери трябва да вземат решение по препоръката на Европейската комисия за започване на преговори за присъединяване с Македония и Албания и трябва да дадат ясен сигнал, дали т.нар. „пейпър“, който циркулира по медиите има подкрепата на страните членки или става въпрос за изолирана позиция на Франция и Нидерландия, обяснява медията.\r\nСпоред информациите от Брюксел, министрите ще бъдат информирани по темите от Върховният представител на Европейския съюз по въпросите на външните работи и политиката на сигурност Федерика Могерини. Преди месец тя беше в Македония, но не пожела да прогнозира какъв ще е изходът от срещата на върха.\r\nСпоред оценките на запознатите, ключово за Македония ще бъде разрешаването на спора за името. Ако десетилетния спор с Гърция бъде затворен, за лидерите на ЕС ще бъде трудно да игнорират това и да не наградят страната с дата за започване на преговори. За това се залага в най-голяма степен на най-мощната страна в Съюза – Германия, коментира „Канал 5“.\r\nАко решение на спора за името обаче няма, в условията на повишен скептизицизъм към някои от страните, може да се каже, че е сигурно, че препоръката на ЕК няма да бъде уважена.\r\nОсвен европейските министри, през следващите два дни в Брюксел ще бъде и министърът на външните работи на Македония Никола Димитров. Той ще присъства на работна среща със своите колеги, а както вече бе съобщено, там ще се състои и нов кръг от преговорите за името.\r\nСлед последните преговори, проведени в Ню Йорк, посредникът Матю Нимиц съобщи, че останалите въпроси са добре дефинирани и двете страни работят усилено, за да намерят решение.\r\n*** Бившият президент на САЩ Джордж Буш-старши, 93-годишен, е приет в болница в щата Мейн в неделя, след като е получил ниско кръвно налягане, заяви говорител на семейството в социалната мрежа „Туитър“.\r\nБуш най-вероятно ще остане в болницата за няколко за наблюдение, заяви говорителят.\r\n„Бившият президент е буден и не е в никакъв дискомфорт“, се казва в съобщението.\r\n***Хиляди демонстранти „за“ и „против“ дясната политика си противостояха в Берлин в неделя следобед, където виковете „Ние сме хората“ бяха посрещани от ответно „Махайте се, нацисти“ и звуци от техно музика.\r\nПолицията, която имаше масирано присъствие, с цел да държи групите разделени, съобщи, че организираният от анти-имигранстката и анти-ислямска партия „Алтернатива за Германия“ (АзГ) митинг е привлякъл около пет хиляди души, докато на контрапротеста са се стекли повече от 25 хиляди.\r\nДемонстрациите са преминали мирно, независимо от това, че берлинската полиция съобщи за използването на сълзотворен газ като мярка за предотвратяване на събарянето на загражденията на един от площадите.\r\nНа друго място, съобщават още правозащитните органи, два контейнера за боклук са запалени с факли и са избутани на улицата, наранявайки жена, участваща в митинга, като AFP не уточнява за коя от демонстрациите става въпрос.\r\nПривържениците на АзГ започнаха шествието си „за бъдещето на Германия“ малко след 12:00 часа на централната гара в Берлин и тръгнаха към Бранденбургската врата, като развяваха знамена на Германия.\r\nПо пътя те викаха „Меркел трябва да си отиде“  и „Ние сме хората“ и, както твърди „Франс прес“ са показвали средни пръсти и са псували участниците в контрапротеста, които са обикаляли по страничните улици, но са били блокирани от полицията.Меркел не е Германия\r\nДемонстрацията на АзГ беше първата им улична акция, след като станаха най-голямата опозиционна партия в германския Бундестаг.\r\n„Сега вече знаем, че сред бежанците има много ислямисти и те не уважават жените“, заяви 41-годишната учителка Кристин Мьозл, която е и член на дясната партия, пред AFP.\r\nВ своята реч пред множеството, председателят на АзГ Александър Гауланд заяви: „Меркел не е Германия!“\r\n„Обичаме нашата страна. И искаме да я предадем на нашите деца по начина, по който родителите ни я предадоха на нас“, заяви консервативният политик.\r\nВицепредседателят на партията Беатрикс фон Щорх, внучка на финансов министър на Адолф Хитлер, заяви пред демонстрантите, че Германия е „отличен пример за провалена интеграция“.\r\n„Франс прес“ коментира, че организаторите на крайно-дясната демонстрация са очаквали на нея да дойдат 10 хиляди, преди да заявят, че ще са доволни и на пет хиляди души.\r\nРъководителят на берлинската секция на АзД Георг Паздерски заяви, че все още много се страхуват да не бъдат „стигматизирани“ за това, че са се появили под знамената на „Алтернатива за Германия“, независимо от това, че партията получи близо 13% от вота на германците на парламентарните избори миналата година.„Да оглушим АфД“\r\nМеждувременно, хиляди други се присъединиха към анти-АзГ демонстрациите, като заявиха, че искаха да бъдат чути.\r\nОсновният контрапротест бе организиран от съюза „Спри омразата, спри АзГ“, в който участват политически партии, съюзи, студентски организации, адвокати на бежанците и организации от гражданското общество.\r\nВървейки под изгарящото слънце над Берлин в неделя, участниците масово развяваха знамена с цветовете на дъгата (символ на ЛГБТ+ обществото – бел. ред.), пукаха балони и носеха табелки с надписи „Расизма не е алтернатива“, докато викаха „Махайте се, нацисти“ и „целият Берлин мрази АзГ“.\r\n„АзГ не се опитва да разреши проблемите, а да раздели обществото“, заяви 48-годишният Кнут Хамеринг.\r\n„Страшно е да се мисли какво ще стане, ако тази партия стане по-голяма“, добави 76-годишният сириец Йезра Зубайди.\r\nНай-шумният контрапротест бе организиран от около 100 дискотеки от прочутата техно сцена на Берлин, които използваха лодки и салове по река Шпрее и конвой от камиони с DJ-и на тях, за да „заглушат“ АзГ.\r\n„Берлинската клубна култура е всичко, което не са нацистите“, заявиха те чрез съобщение.\r\n\"Ние сме прогресивни, странни, феминистки, анти-расисти, всеобхватни, колоритни и имаме еднорози\", признаха привържениците на електронната музика.\r\nБерлинската полиция разположи две хиляди служители за опазването на обществения ред, тъй като преди демонстрациите, членовете на крайно-лявото екстремистко движение „Антифа“ призоваха на своя уебсайт да се създаде „хаос“ и поръчаха своите симпатизанти да „саботират митинга на АзГ, използвайки всички нужни средства“.Забрадените момичета\r\nОснована през 2013 година като анти-европейска партия, Алтернатива за Германия се разрасна и капитализира от гнева на германците, предизвикан от пристигането на повече от един милион имигранти в страната само през 2015 година.\r\nТя има 90 депутати в Бундестага, където тонът на дебатите бе променен от самото й присъствие.\r\nСамо през този месец, коментира „Франс прес“, съпредседателят на АзГ Алис Вайдел си спечели формално порицание от председателя на парламента за това, че описа мигрантите като „забрадените момичета, източвачи на социални помощи, мъже с ножове в пазвата и други безполезници“.\r\nКоалиционното правителство на канцлера Ангела Меркел отговори на явлението „АзГ“ със затягане на политиката за предоставяне на убежище, но това не предотвратява постоянното нарастване на подкрепата за „Алтернатива за Германия“, както сочат данните от всички анкети.\r\n***Турция може да купи руски изтребители Су-57 ако САЩ решат да блокират доставката на F-35 за страната, в отговор на придобиването на руски системи за ПВО С-400.\r\nПо-рано тази седмица комисията по отбрана на американския Сенат предложи проектозакон, в който се предвижда блокиране на сделката за продажба на изтребители F-35 на Турция на основание, че Анкара е арестувала гражданина на САЩ Андрю Брънсън и е сключила договор за закупуване на руски системи за ПВО С-400 през декември м.г.\r\nДействията на американските законотворци раздразниха за пореден път турското правителство, което вече неколкократно заяви, че е готово да разшири сътрудничеството си с Русия, което не трябва да означава влошаване на отношенията със Запада, пише гръцкото издание.\r\nСу-57 е едноместен невидим многоцелеви изтребител от пето поколение, който в момента преминава изпитания. Първият тестов полет беше проведен през 2010 година и се очаква самолетът да влезе в серийно производство през 2019 година.\r\n*** Предсрочни парламентарни избори ще се проведат в Армения, дори ако бившата управляваща Републиканска партия на Армения е против това, заяви вицепремиерът на Армения Тигран Авинян в неделя.\r\n„Нашите хора се подготвят за провеждането на предсрочни избори и те ще се случат въпреки желанията на РПА“, заяви Авинян пред журналисти.\r\nВицепремиерът добави, че има конституционни механизми позволяващи разпускането на сегашния парламент.\r\nАрменският министър-председател Никол Пашинян многократно отбеляза, че предсрочните избори трябва да се проведат колкото се може по-скоро.\r\n*** Министърът на правосъдието на Израел се очаква да предложи осъждането на министър-председателя Бенямин Нетаняху заради обвинения за получаване на подкуп, съобщава израелският „Канал 10“.\r\nСпоред канала, Нир Хефец, бившият главен медиен съветник на семейството на Нетаняху, е осигурил нова информация от огромно значение в корупционното дело срещу израелския премиер, която може да доведе до нови арести.\r\nКаналът съобщава, че израелската полиция разполага с текстови съобщения изпратени от съпругата на Бенямин Нетаняху Сара до собственика на телекомуникационната компания „Bezeq“ Шаул Елович, оплаквайки се от „неудобен“ доклад публикуван на новинарския сайт „Walla“ във връзка с въпросното дело.\r\nСъобщенията са изпратени ден, след като Нетаняху се е съгласил на обединението между телекомуникационната компания „Bezeq“ и сателитно-телевизионната компания „Yes“, която дава на „Bezeq“ огромно освобождаване на данъци от Нетаняху.\r\n*** Консервативният кандидат Иван Дуке спечели първият тур на изборите за президент в Колумбия в неделя, но не успя да премине бариерата от 50 процента и ще отиде на балотаж.\r\n41-годишният сенатор ще се изправи срещу бившия партизанин Густаво Петро на 17 юни, който става първият ляв кандидат, който ще участва на балотаж в Колумбия.\r\nСлед като 100 процента от гласовете бяха преброени, Иван Дуке получава 39.7 процента, а Густаво Петро 25 процента. Трети остава друг ляв кандидат – Серхио Фахардо с 23.7 процента от гласовете.\r\nЕлекторалната активност е 53.2 процента, което се счита за повече от нормалното в страна, която традиционно е апатична към избори.\r\n*** Китай реагира гневно, след като два военни кораба на САЩ са плавали близо до спорните Параселски острови в Южнокитайско море, описвайки хода като „провокация“ и обвинявайки САЩ в извършването на сериозно посегателство върху суверенитета на страната.\r\nИзявление, публикувано от министерството на отбраната, казва че китайските кораби и авиация са предупредили американските кораби да напуснат, тъй като са навлезли в териториалните води на Южнокитайско море без позволение. Ходът „нарушава китайското и съответното международно право, сериозно посяга върху китайския суверенитет и наранява взаимното стратегическо доверие между двете военни сили“, се казва още в изявлението.\r\nТо описва готовността на китайските военни сили да защитят суверенитета на страната като „непоколебима“.\r\nАмериканските представители са заявили пред „Reuters“, че корабите „Higgins“ и „Antietam“ са се доближили на 12 морски мили от Параселските острови.\r\nОперацията е поредният опит на администрацията на президента на САЩ Доналд Тръмп да контрира това, което Вашингтон вижда като усилията на Пекин да ограничи свободата на мореплаване в стратегическите води.\r\nЮжнокитайският спор поставя още повече напрежение върху отношенията между САЩ и Китай, в допълнение на търговския спор между двете най-големи икономики в света.\r\n***", "date": "2018.05.28", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/05/28/2526880/middle-east-monitor-izraelskiyat-pravosaden-ministar-shte-predlozhi-osazhdaneto-na-benyamin-netanyahu-za-koruptsiya.html", "text": "Министърът на правосъдието на Израел се очаква да предложи осъждането на министър-председателя Бенямин Нетаняху заради обвинения за получаване на подкуп, съобщава израелският „Канал 10“, предава Middle East Monitor.\r\nСпоред канала, Нир Хефец, бившият главен медиен съветник на семейството на Нетаняху, е осигурил нова информация от огромно значение в корупционното дело срещу израелския премиер, която може да доведе до нови арести.\r\nКаналът съобщава, че израелската полиция разполага с текстови съобщения изпратени от съпругата на Бенямин Нетаняху Сара до собственика на телекомуникационната компания „Bezeq“ Шаул Елович, оплаквайки се от „неудобен“ доклад публикуван на новинарския сайт „Walla“ във връзка с въпросното дело.\r\nСъобщенията са изпратени ден, след като Нетаняху се е съгласил на обединението между телекомуникационната компания „Bezeq“ и сателитно-телевизионната компания „Yes“, която дава на „Bezeq“ огромно освобождаване на данъци от Нетаняху. Йонислав Дочев", "date": "2018.05.28", "title": "Middle East Monitor: Израелският правосъден министър ще предложи осъждането на Бенямин Нетаняху за корупция"}
{"url": "http://www.focus-news.net/news/2018/05/28/2526886/reuters-kitay-shte-posreshtne-iran-za-zasilvane-na-satrudnichestvoto.html", "text": "Китай ще бъде домакин на президента на Иран Хасан Роухани следващия месец на регионална среща на върха насочена срещу избягване на разрива в съвместните проекти, заявиха от външното министерство на Китай, предава Reuters.\r\nРоухани ще направи работна визита в Китай и ще присъства на среща на върха на водения от Китай и Русия блок за сигурност – Шанхайска организация за сътрудничество, заявиха още от министерството.\r\nНе се съобщава точната дата на визитата, но срещата на организацията е насрочена за втория уикенд на юни в северния китайски град Циндао. Йонислав Дочев", "date": "2018.05.28", "title": "Reuters: Китай ще посрещне Иран за засилване на сътрудничеството"}
{"url": "http://www.focus-news.net/news/2018/05/28/2526887/deputat-ot-parlamenta-na-izrael-otselyavaneto-na-rezhima-na-bashar-asad-obsluzhva-interesa-na-izrael.html", "text": "Членът на израелския кнесет (парламент) Еял Бен Реувен от Ционисткия съюз заяви, че е в интерес на Израел управлението на режима на президента Башар Асад в Сирия да продължи, предава Middle East Monitor.\r\nТова е нещо, за което може да се съжалява, но един реалистичен поглед към сложната ситуация показва, че стабилността на управлението на Башар Асад е в чистия интерес на Израел“, заяви Бен Реувен, цитиран от вестник „Maariv“.\r\nДепутатът също изказа предположение, че отстраняването на Иран от Сирия е в интерес на Русия, САЩ, Сирия и Израел.\r\nТой отбеляза, че битката на Израел, политически и военно, трябва да продължи, за да се ограничи заплахата на Иран за региона и за Израел в частност. Йонислав Дочев", "date": "2018.05.28", "title": "Депутат от парламента на Израел: Оцеляването на режима на Башар Асад обслужва интереса на Израел"}
{"url": "http://www.focus-news.net/news/2018/05/28/2526873/the-daily-express-nikola-stardzhan-zamina-kam-bryuksel-za-sreshta-s-mishel-barnie.html", "text": "Първият министър на Шотландия Никола Стърджън беше обвинена в опит за предизвикване на криза, след като в понеделник замина за разговори с главния преговарящ на Европейския съюз за Брекзит Мишел Барние, пише The Daily Express.\r\nВизитата на Стърджън в Белгия идва дни, след като Барние обвини Тереза Мей в игра на „криеница“ при преговорите за Брекзит.\r\nВ силна изразителна реч в Лисабон, Барние заяви че „времето е и ще остане малко“ и призова за „ускоряване“ на прогреса, докато Кабинетът на Тереза Мей все още е разделен относно бъдещите отношения с Европа.\r\nНикола Стърджън изглежда, че зае страната на Мишел Барние призовавайки Мей да прекрати „вредната несигурност“ при излизането на Великобритания от Блока.\r\nВизитата на Стърджън в Брюксел идва дни, след като тя стартира своя икономически план за независимост на Шотландия, въпреки че гласоподавателите все още нямат информация за датата на евентуалния втори референдум.\r\n„Хората и бизнесите са отчаяни за яснота около Брекзит, но при оставащи два месеца, до подписването на споразумението за излизане, британското правителство не може да постигне единна позиция. Вредната несигурност може да бъде моментално прекратена, ако правителството постави работните места и жизнените стандарти на първо място и се съгласи да продължи единния пазар и членството в митническия съюз – за Шотландия и за цяла Великобритания“, заяви Стърджън. Йонислав Дочев", "date": "2018.05.28", "title": "The Daily Express: Никола Стърджън замина към Брюксел за среща с Мишел Барние"}
{"url": "http://www.focus-news.net/news/2018/05/28/2526891/predstoyashti-mezhdunarodni-sabitiya-za-28-may-agentsiya-fokus.html", "text": "***Външните министри на страните-членки на Европейския съюз ще се срещнат, за да обсъдят мерките за запазване на иранската ядрена сделка и въвеждането на санкции против Венецуела\r\n***Сирия поема ротационното председателство на Конференцията на ООН по разоръжаването\r\n***Генералният секретар на НАТО Йенс Столтенберг ще даде реч пред пролетната сесия на парламентарната асамблея на Алианса, която се провежда в Полша\r\n***Германският канцлер Ангела Меркел, външният министър Хайко Маас и финансовия министър Олаф Шолц ще присъстват на „Срещата на върха за глобални решения 2018“, по време на която ще се търсят решения за най-наболелите световни проблеми\r\n***", "date": "2018.05.28", "title": "Предстоящи международни събития за 28 май ( Агенция „Фокус“ )"}
{"url": "http://www.focus-news.net/news/2018/05/28/2526883/sputnik-ligata-prizova-italianskiya-prezident-da-svika-novi-parlamentarni-izbori.html", "text": "Лидерът на италианската партия „Лига“ Матео Салвини изиска от президента на страната Серджо Матарела да свика нови парламентарни избори, след отказа на последния да подкрепи списъка от потенциални членове на правителството предложено от премиерския кандидат Джузепе Конте и подкрепено от „Лигата“ и „Движение пет звезди“, предава Sputnik.\r\n„Сега заявявам на Матарела, че желаем дата за нови избори. Това няма да бъдат политически избори, а референдум за запазване на демокрацията. Утре ще искаме да знаем датата за изборите“, заяви Салвини в неделя.\r\nЛидерът на „Лигата“ допълни, че Италия се е превърнала във „френска или немска колония“. Йонислав Дочев", "date": "2018.05.28", "title": "Sputnik: „Лигата“ призова италианския президент да свика нови парламентарни избори"}
{"url": "http://www.focus-news.net/news/2018/05/28/2526888/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес ще бъде предимно слънчево. След обяд в Западна България ще се развива купеста облачност, в отделни райони и купесто-дъждовна, където ще превали, възможно е и да прегърми. Ще духа слаб до умерен североизточен вятър. Максималните температури ще са между 25° и 30°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nOбласт Враца:\r\nДвижението по път I-1 Мездра – Ботевград в района на село Лютидол се осъществява двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 01.06.2018 г. \r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nБелотинци – Монтана от км 74+736 до км 111+070 се осъществява двупосочно в една лента, поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Стара Загора: Движение в една лента по път Стара Загора – с. Ягода от км 213+800 до км 225+600 поради ръчно косене на тревни площи. Движението в района се регулира от сигналисти. Срок до 31.05.2018 г.\r\nОбласт Хасково: \r\nДвижението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 28.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Русе: Русе – р-н Две могили  от км 11+000 до км 26+800 –  ремонтни дейности на асфалтовата настилка. Срок до 15.06.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Кюстендил: \r\nДвижението в участъка ГКПП “Гюешево” – Драгомирово от км 0+375 до км 42+000 се осъществява с повишено внимание поради косене на тревни площи и изсичане на храсти. Участъкът е сигнализиран с пътни знаци. Срок  до 30.05.2018 г.\r\nпът І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра:\r\nДвижението по път Силистра – Шумен в участъка Силистра/ ГКПП/ – с.Черковна от км 0+270 до км 38+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\n- движението в участъка Обзор – Сл. бряг от км 165+000 до км 199+100 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 06.06.2018 г.;\r\n- движението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\n- движението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път Варна - Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-539: Движението по път III-539 Средец – Желязово от км 0+000 до км 17+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\n Път III-795: Движението по път III-795 Вълчаново – Малина от км 0+000 до км 27+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-908: Движението по път III-908 п.кръстовище Богданово – п.кръстовище път ІІ-79/ Средец-Елхово от км 14+000 до км 39+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 02.06.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното платно. Срок до 22.06.2018 г.\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 01.06.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът ІІ-35: Движението по път ІІ-35 Плевен – Троян, обходен път на гр. Ловеч от км 43+000 до км 44+400 е ограничено поради ремонтни работи в тунел „Ловеч”. \r\nОбходни маршрути за товарните автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.   \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nЗа леките автомобили обходният маршрут е по улици през центъра на гр. Ловеч.\r\nДвижението се регулира с пътни знаци. Срок до 30.11.2018г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 28.05.2018 г.\r\nПът ІІ-11: Движението по път ІІ-11 Лом – Ковачица от км 42+850 до км 57+694 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-114: Движението по път ІІI-114 Лом – Василовци от км 0+800 до км 17+404 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-133: Движението по път ІІI-133 Лом – Вълчедръм от км 39+724 до км 61+300 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-818: Движението по път ІІI-818 Дългоделци – Черни връх от км 3+250 до км 15+474 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-1121: Движението по път ІІI-1121 Крива бара – Дондуково от км 5+420 до км 5+604 в района на Крива бара, се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-8105: Движението по път ІІI-8105 Медковец–Сливовик от км 11+596 до км 16+574 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост.Срок до 04.06.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път II-63 Брезник – Трън от км 23+000 до км 28+000 километър в участъка от кръстовище за с. Видрица до кръстовище за с. Конска се осъществява в една лента поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост в свободната лента. Организацията на движението се регулира с пътни знаци. Срок до 29.05.2018 г.\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІ-52: Движението по път ІІ-52 Лозица – Никопол от км 83+000 до км 101+000 се осъществява в една лента поради ремонтни дейности по асфалтовата настилка. Срок до 28.05.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 30.05.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.05.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът ІІІ-501: Русе – Басарбово при км 5+976 – авариен ремонт на дясна тротоарна конзола на мостово съоръжение. Движението на МПС се извършва в едната лента с пропускателен режим. Срок до 01.06.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІ-23: Движението по път ІІ-23 Исперих – Дулово в участъка с. Черник – Дулово от км 111+215 до км 114+786 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nПът ІІ-71: Движението по път ІІ-71Силистра – Добрич в участъка с. Средище – границата с Област Добрич от км 27+600 до км 30+555 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-207: Движението по път ІІІ-207 Тервел – Алфатар в участъка с. Алеково – с. Попово от км 68+930 до км 80+107 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-216: Движението по път ІІІ-216 с .Ситово – Дулово в участъка с. Добротица – Дулово /градска част/ от км 10+770 до км 30+103 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-218: Движението по път ІІІ-218 с. Проф.Иширково – Дулово в участъка с. Проф.Иширково – с. Водно от км 10+185 до км 28+100  се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nПът II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 01.06.2018 г.;\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 01.06.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 03.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 01.06.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 01.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.28", "title": "Актуална пътна обстановка"}
{"url": "http://www.focus-news.net/news/2018/05/28/2526892/nimh-vremeto-shte-bade-predimno-slanchevo-s-maksimalni-temperaturi-mezhdu-25-i-30.html", "text": "Днес ще бъде предимно слънчево. След обяд в Западна България ще се развива купеста и купесто-дъждовна облачност, ще превали, възможно е и да прегърми. Ще духа слаб до умерен североизточен вятър. Максималните температури ще са между 25° и 30°, в София – около 26°. Атмосферното налягане няма да се променя съществено и ще се задържи по-високо от средното за май. Това съобщи за Агенция „Фокус“ дежурният синоптик Мартин Славчев от . По Черноморието ще бъде предимно слънчево. Сутринта на места ще е с ниска облачност, а след обяд ще е с разкъсана висока. Без валежи. Ще духа слаб до умерен североизточен вятър. Максималните температури ще са 22°-26°. Температурата на морската вода е 20-22°. Вълнението на морето ще е 3-4 бала. Над планините ще преобладава слънчево време. Сутринта по върховете ще е мъгливо. След обяд в масивите от западната половина на страната ще се развива купеста и купесто-дъждовна облачност и на места ще превали и прегърми. Ще духа до умерен североизточен вятър. Максималната температура на височина 1200 метра ще е около 18°, на 2000 метра – около 11°.", "date": "2018.05.28", "title": "НИМХ: Времето ще бъде предимно слънчево, с максимални температури между 25° и 30°"}
{"url": "http://www.focus-news.net/news/2018/05/28/2526890/predstoyashti-sabitiya-v-stranata-za-28-may-agentsiya-fokus.html", "text": "***\r\nОт 13.00 часа министърът на регионалното развитие и благоустройството Николай Нанков ще участва във втората среща на тема „Магистрала „Хемус” – възраждане на българския Север”, която ще се проведе в голямата зала на Община Велико Търново. На събитието ще присъства и председателят на УС на АПИ инж. Дончо Атанасов, както и председателят на ПГ на ГЕРБ и зам.-председател на партията Цветан Цветанов.\r\n***\r\nОт 16.00 часа министърът на регионалното развитие и благоустройството Николай Нанков ще присъства на церемонията по откриване на обновения парк „Детски кът“ в града.\r\n***\r\nОт 09.00 часа в зала 8 на НДК ще се проведе Hydrogen Summit – Среща на високо ниво на тема  „Екологична енергия с горивни клетки и водород“. Кметът на София Йорданка Фандъкова ще вземе участие в Срещата за приложенията на водорода и горивните клетки.\r\n***\r\nОт 09.30 часа 28-и състав на Софийски градски съд ще заседава по делото срещу депутата Светла Пиралкова (чл. 220, ал.2, вр. 1 НК).\r\n***\r\nОт 09.30 часа в Новата конферентна зала на Софийски университет „Св. Климент Охридски“ ще се проведе Полско-българска научна конференция „Правата на детето в исторически и съвременен контекст“ по случай 2018 - Годината на Ирена Сендлер. \r\n***\r\nОт 09.30 часа 6-и състав на Специализирания наказателен съд ще заседава по делото срещу Шерго А., Теодор Д. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в конферентната зала „Мусала“ на хотел „Хилтън“ зам.-министърът на регионалното развитие и благоустройството Малина Крумова ще участва в откриването на международната конференция „Устойчиви градове – нови възможности и предизвикателства пред общините“. По-късно, от 16.00 часа, в панела „Промените в климата и необходимостта от подобряване на енергийната ефективност на жилищата“ Крумова ще представи напредъка по изпълнението на Националната програма за енергийна ефективност на многофамилни жилищни сгради.\r\n***\r\nОт 10.00 часа в Националния пресклуб на БТА ще се състои пресконференция на тема „Нека хаосът започне сега!“ във връзка с новите критерии за изписване на биологична терапия при пациенти с псориазис, псориатичен артрит и други ревматологични заболявания.\r\n***\r\nОт 10.00 часа в хотел „Хилтън“ ще се проведе международната конференция „УСТОЙЧИВИ ГРАДОВЕ - Нови предизвикателства и възможности пред общините“.\r\n***\r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 2-ри състав на Специализирания наказателен съд ще заседава по делото срещу Пламен А. и Любка Д., на които са повдигнати обвинения за съставяне на официален документ с невярно съдържание.\r\n***\r\nОт 11.00 часа  в централната сграда на БАН, Научният архив на Академията ще представи справочник  и документална изложба „Жените в историята на академичната наука в България“. Събитието е част от проекта „Енциклопедичен справочник и база данни „Жените в историята на академичната наука в България“, финансиран от ЮНЕСКО през 2017 г.\r\n***\r\nОт 11.00 часа в Аулата на Софийския университет „Св. Климент Охридски“ проф. дин Дмитрий Поливянний ще бъде удостоен с почетното звание „доктор хонорис кауза“ на висшето учебно заведение.\r\n***\r\nОт 11.00 часа в Националния пресклуб на БТА ще се състои пресконференция на „Милениум Клуб България“, по време на която ще бъде дадено началото на кампанията „Краят на прехода“.\r\n***\r\nОт 11.00 часа 8-и състав на Специализирания наказателен съд ще заседава по делото срещу Георги И., Димитър П. и др., на които са повдигнати обвинения за организиране и ръководене на организирана престъпна група.\r\n***\r\nОт 12.00 часа в Националния пресклуб на БТА икономистите на БАН ще представят Годишния \r\nдоклад за развитие и политики за 2018 г.\r\n***\r\nОт 12.00 часа в централното фоайе на Аджибадем Сити Клиник Болница Токуда ще се състои брифинг и демонстрация на живо на възможностите на робота Da Vinci, който ще бъде използван от екипите на гръдна и коремна хирургия в лечебното заведение.\r\n***\r\nОт 13.00 часа в Националния пресклуб на БТА ще се състои пресконференция на Сдружение „Волжки булгари“ във връзка с предстоящия фестивал „Сабантуй - България 2018“, който ще се проведе на 3 юни в Южен Парк II, зад музея \"Земята и хората“.\r\n***\r\nОт 13.00 часа пред НДК ще бъде представена инсталацията Жив килим от български рози“. Събитието е част от културната програма на българското Председателство на съвета на ЕС. Площадът пред НДК ще се превърне в сцена на малък пролетен концерт на открито, който ще въведе темата за Балканите и балканския музикален талант.\r\n***\r\nОт 13.30 часа в Литературен клуб „Перото” ще бъдат обявени победителите в българо-френския поетичен конкурс за деца – „Конкурс прованс”. Поетичният конкурс се организира със съдействието на Българското посолство във Франция. \r\n***\r\nОт 13.30 часа 11-и състав на Специализирания наказателен съд ще заседава по делото срещу Станислав С., Калин С. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 16-и състав на Специализирания наказателен съд ще заседава по делото срещу Добромир М., Георги А. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 19-и състав на Специализирания наказателен съд ще заседава по делото срещу Станимир Р., на когото е повдигнато обвинение за престъпление по служба.\r\n***\r\nОт 17.30 часа на главния вход на Северния парк ще се състои празничен концерт с богата културно-музикална програма за жителите и гостите на район под надслов „80 години Надежда – традиции и европейско бъдеще“.\r\n***\r\nОт 18.00 часа в Аулата на Софийския университет ще бъде представена втората част на монографията „Регионална и политическа география на балканските страни“ на проф. д-р Стефан Карастоянов и доц. д-р Николай Попов.\r\n***\r\nОт 19.00 часа в Литературен клуб „Перото“ ще бъде представена книгата „Мисли и послания за живота и духовните ценности” от Виктор Рогозенски.\r\n***\r\nОт 19.00 часа в кино „Люмиер Лидл“ ще бъде открито Двадесет и петото юбилейно издание на Седмицата на испанското и иберо-американското кино.\r\n***\r\nОт 19.00 часа в Дома на културата „Средец“ ще бъде открита фотографската документална изложба Balkan Pride.\r\n***\r\nОт 10.00 часа в зала №5 в сградата на общинската администрация ще се проведе кръгла маса, с която ще бъде поставено началото на кампанията Европейска мрежа за минимален доход на Министерството на труда и социалната политика.\r\n***\r\nОт 10.00 часа в зала №5 в сградата на общинската администрация ще се проведе кръгла маса, с която ще бъде поставено началото на кампанията Европейска мрежа за минимален доход на Министерството на труда и социалната политика.\r\n***\r\nОт 10.30 часа в зала „22 септември“ ще се проведе пресконференция на Македонския научен институт във връзка с Деня на Македония. От 11.00 часа ще бъде открита Международната научна конференция „140 години Македонски въпрос”. От 14.00 часа в Правно-исторически факултет на ЮЗУ „Неофит Рилски“ – Благоевград ще се проведе заседание на Международната научна конференция.\r\n***\r\nОт 11.00 часа на площад „Македония“ ще бъде открито тазгодишното издание на инициативата „Училищна панорама“.\r\n***\r\nВ базата на Университетски център Бачиново ще се проведе турнир по шахмат за хора със зрителни увреждания. \r\n***\r\nОт 11.00 часа в залата на НЧ „Будител-1997“ ще се проведе откриваща пресконференция по проект „Предоставяне на здравни грижи и социални услуги на уязвими общности в трансграничния район България – Гърция“. \r\n***\r\nВ 12.30 часа в Бургаски свободен университет ще се представят екипите, които ще участват в Хакатона „Цифровият град и аз“. \r\n***\r\nОт 14.00 часа в атриума на Бургаски свободен университет ще се проведе Хакатона „Цифровият град и аз“. Стартът на ИТ състезанието ще бъде даден от Комисаря по цифровата икономика и цифровото общество Мария Габриел, под чийто патронаж ще се състои събитието. \r\n***\r\nОт 14.00 часа в експо център „Флора“ ще се състои пресконференция за представянето на доброволческия проект „Моето Атанасовско езеро\", разработен и реализиран от членовете на\r\nученически еко клуб „Капитан Планета“ при ОУ „Александър Георгиев-Коджакафалията“.\r\n***\r\nОт 17.00 часа на Лятна сцена „Охлюва“ в Морската градина ще се Карнавал на биоразнообразието под надслов „Любовта в природата“. \r\n***\r\nОт 18.00 часа в парк „Езеро“ ще бъде открита официално възстановената тримодулна тенис стена, която беше неизползваема близо три десетилетия. \r\n***\r\nОт 09.00 часа в хотел „Черно море“ ще се проведе граждански диалог с европейския комисар по цифрова икономика и цифрово общество Мария Габриел. Основната тема на публичния дебат ще бъде цифровото бъдеще на Европа и ролята на цифровизацията за развитието и растежа на регионите. В дискусията ще участва също евродепутатът Емил Радев.\r\n***\r\nОт 09.00 часа Апелативният съд във Варна ще заседава по делото срещу Анита Мейзер.\r\n***\r\nОт 13.30 часа народният представител от ПГ „БСП за България“ проф. Анелия Клисарова ще се срещне с граждани в офиса на партията на ул. „Македония” 33.\r\n***\r\nОт 13.30 часа народният представител от ПП ГЕРБ Таня Петрова ще има приемен ден за граждани в клуба на партията на ул. „Г. Бенковски” №1.\r\n***\r\nОт 14.00 часа в хотел-галерия Графит във Варна ще се състои пресконференция във връзка с международната конференция „Визия за Европейско културно наследство 2025\", която се реализира в рамките на културната програма на Българското Председателство на Съвета на Европейския съюз с подкрепата на Национален фонд „Култура”. Събитието се провежда под патронажа и с участието на комисар Мария Габриел, Цифрова икономика и цифрово общество. Организатори на събитието са  Регионална библиотека „Пенчо Славейков” – Варна и Фондация Европеана.\r\n*** \r\nОт 11.30 часа на алеята на възрожденците в парк \"Христо Ботев\" ще се проведе Ден на поклонение и почит пред героите от Априлската епопея в Първи революционен окръг с център Горна Оряховица – поднасяне на венци и цветя. \r\n*** \r\nОт 16.00 часа ще се проведе откриване на парк \"Детски кът\" в града. На събитието ще присъства и председателят на ПГ на ГЕРБ и зам.-председател на партията Цветан Цветанов.\r\n*** \r\nОт 17.00 часа в Младежки дом ще започне XIХ-ти Международен пленер „Живописатира“. \r\n*** \r\nОт 21.00 часа на пл. „Георги Измирлиев“ ще има Тържествена проверка-заря. На събитието ще присъства и председателят на ПГ на ГЕРБ и зам.-председател на партията Цветан Цветанов.\r\n***\r\nОт 14.00 часа в Регионална библиотека „Дора Габе“ ще се състои презентация на тема „Световен ден на околната среда“.\r\n***\r\nОт 18.00 часа в Младежки център ще бъде представен моноспектакълът „РЕАЛНОСТ - 21“ на Пенчо Иванов в памет на поета Иван Атанасов.\r\n***\r\nОт 17.30 часа в експозиционна зала „Кутловица” ще бъде открита изложбата „Неосветените дворове“ на Йордан Радичков, която показва кадри от вълнуващите пътешествия на Йордан Радичков в Сибир.\r\n***\r\nОт 20.30 часа на откритата естрада в центъра на града ще се състои концерт на Влади Ампов – Графа за Празника на Монтана. Непосредствено след концерта на Графа на сцената ще излязат момчетата от „Vivo Монтана”. От 22.00 часа пищна заря ще сложи края на тазгодишния празник на града.\r\n***\r\nОт 09.00 часа Пловдивският митрополит Николай ще оглави архиерейска света Литургия в храм „Св. Дух” в село Труд.\r\n***\r\nОт 09.00 часа в зала 2 на Окръжен съд ще се гледа делото срещу подсъдимия Никола К., обвинен в умишлено убийство.\r\n***\r\nОт 10.30 часа в кметът на район „Северен“ инж. Ральо Ралев ще открие нова детска площадка в парк „Сърнена гора“.\r\n***\r\nОт 11.00 часа с представяне на френската организация KLAP Maison pour la danse – Марсилия (Европейска столица на културата – 2013) в Заседателната зала на Община Пловдив ще бъде открит Фестивалът за обмен на знания между артисти от Европейските столици на културата в областта на сценичните изкуства.\r\n***\r\nОт 12.00 часа в новия офис на НФСБ пресконференция ще направят народният представител от „Обединени патриоти“ Славчо Атанасов и председателят на групата общински съветници на „Патриотичен фронт“ в ОбС – Пловдив Слави Георгиев. Те ще говорят по актуални градски теми.\r\n***\r\nОт 09.30 часа общинските съветници от ПП ГЕРБ Силвия Маринова и Здравко Костадинов ще се срещнат с граждани в офиса на партията на ул. „Цар Освободител“ № 17.\r\n***\r\nОт 14. 00 часа в Регионална библиотека „Николай Вранчев“ – Смолян ще бъде открита изложба „Художници от Смолянския край – юбиляри“ – изложба от материали из фондовете на Регионална библиотека „Николай Вранчев“.\r\n***\r\nОт 09.00 часа Знеполският епископ Арсений ще оглави архиерейска света Литургия за храмовия  празник на църквата „Свети Дух“.\r\n***\r\nОт 09.00 часа народният представител от ПП ГЕРБ и зам.-председател на Парламента Емил Христов ще се срещне с граждани в партийния офис на ул. „Кольо Ганчев“ 62.\r\n***\r\nОт 11.00 часа Старозагорският Превантивно-информационен център по зависимости ще бъде домакин т.нар. куиз – отборна мисловна игра за знания.\r\n***\r\nОт 17.30 часа в Младежкия дом ще се проведе публична лекция, посветена на детското четене „Четем заедно, растем заедно“, организирана от Библиотека „Родина”.\r\n***\r\nОт 09.00 часа в Окръжен съд - Шумен е насрочено поредно заседание по делото Хитрино.\r\n***\r\nОт 10.00 часа в зала 203 в Общината ще заседава ПК „Териториално развитие и селищно устройство”.\r\n***\r\nОт 13.00 часа в заседателна зала на ДКТ „Васил Друмев“ ще се състои пресконференция.\r\n***\r\nОт 13.00 часа в залата на РУ - Шумен директорът на ОДМВР - Шумен ст. комисар Ялчън Расим ще даде брифинг с обобщение за абитуриентските тържества. \r\n***\r\nОт 14.00 часа в зала 304 в Общината ще заседава ПК „Правна и опазване на обществения ред”.\r\n***\r\nОт 16.30 часа в зала 304 в Общината ще заседава ПК „Екология и селско стопанство”.\r\n***\r\nОт 09.00 часа в в храм „Света Троица“ ще бъде отслужена празнична литургия по повод Деня на Свети Дух – Празник на град Ямбол. От 10.00 часа пред сградата на общината ще се проведе тържествен ритуал за издигане на знамената на Република България, на Община Ямбол и на Европейския съюз. Празнично слово ще произнесе кметът на Община Ямбол Георги Славов. От 10.30 часа в ритуалната зала ще се проведе Тържествена сесия на Общински съвет – Ямбол, по време на която ще бъдат връчени наградите за Деня на Ямбол. Празничната програма ще продължи в 12.00 часа с концерт пред Читалище „Пробуда-1909”. От 14.00 часа в Градския парк пред Младежки дом „Г. Братанов” ще се състои церемонията по награждаване на участниците в конкурса за рисунка „Празник в моя град”. От 17.30 часа в Художествена галерия „Жорж Папазов“ ще бъде открита ХІІІ традиционна изложба „Светлината“, със специалното участие на Иван Пазламачев. От 18.30 часа пред Читалище „Съгласие“ ще започне фолклорното шоу „Който може, го може\".", "date": "2018.05.28", "title": "Предстоящи събития в страната за 28 май (Агенция „Фокус“)"}
{"url": "http://www.focus-news.net/news/2018/05/28/2526893/ministar-nikolay-nankov-shte-uchastva-v-diskusiya-magistrala-hemus-vazrazhdane-na-balgarskiya-sever-vav-veliko-tarnovo.html", "text": "Министърът на регионалното развитие и благоустройството Николай Нанков ще участва във втората среща на тема „Магистрала “Хемус” – възраждане на българския Север”. Това съобщиха от пресцентъра на Министерство на регионалното развитие и благоустройството. Тя ще се проведе от 13.00 часа днес в голямата зала на Община Велико Търново. На събитието ще присъства и председателят на УС на АПИ инж. Дончо Атанасов.", "date": "2018.05.28", "title": "Министър Николай Нанков ще участва в дискусия „Магистрала „Хемус“ – възраждане на българския Север“ във Велико Търново"}
{"url": "http://www.focus-news.net/news/2018/05/28/2526895/tass-moldova-shte-bade-domakin-na-ikonomicheski-forum-za-ruski-investitori.html", "text": "Молдовско-руският икономически форум, който се очаква да бъде посетен от стотици големи руски инвеститори, ще бъде проведен в Кишинев в периода 20-22 септември, заяви президентът на Молдова Игор Додон в интервю за ТАСС.\r\nСпоред Додон, целта на Молдова на Международния икономически форум в Санкт Петербург проведен на 24-26 май, е била да се срещне с руски бизнесмени.\r\n„Подписахме споразумение за домакинстване на молдовско-руския икономически форум през септември. Форумът ще се проведе в Кишинев в периода 20-22 септември“, заяви Додон.\r\n„Планираме да го организираме на много високо ниво и няколко големи потенциални инвеститори от Русия вече потвърдиха участието си“, допълни той. Йонислав Дочев", "date": "2018.05.28", "title": "ТАСС: Молдова ще бъде домакин на икономически форум за руски инвеститори"}
{"url": "http://www.focus-news.net/news/2018/05/28/2526898/predsedatelyat-na-pg-na-gerb-tsvetan-tsvetanov-shte-poseti-oblast-veliko-tarnovo.html", "text": "Председателят на ПГ на ГЕРБ и зам.-председател на партията Цветан Цветанов ще посети област Велико Търново днес. Това съобщиха от пресцентъра на ПП ГЕРБ. От 13.00 часа в голямата зала на Община Велико Търново той ще участва във втората среща на тема „Магистрала “Хемус” – възраждане на българския Север”. Форумът се организира от вестник „24 часа“ и МРРБ.\r\nПо-късно Цветан Цветанов ще се срещне и с екипа на Дома за медико-социални грижи в гр. Дебелец\r\nОт 16.00 часа в Горна Оряховица Цветан Цветанов ще е гост на церемонията по откриването на парк „Детски кът“, обновен със средства по Оперативна програма „Региони в растеж“ 2014-2020 г.\r\nВ 17.00 часа председателят на ПГ на ГЕРБ ще присъства на откриването на XIХ-ти Международен пленер „Живописатира“. Събитието ще се състои в Младежкия дом на Горна Оряховица.\r\nЦветанов ще бъде официален гости и на тържествената заря-проверка, която ще се състои от 21.00 часа на централния горнооряховски площад „Георги Измирлиев“.", "date": "2018.05.28", "title": "Председателят на ПГ на ГЕРБ Цветан Цветанов ще посети област Велико Търново"}
{"url": "http://www.focus-news.net/news/2018/05/28/2526896/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.05.28", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/05/28/2526899/tass-prezidentite-na-rusiya-iran-kazahstan-i-kirgizstan-shte-posetyat-kitay.html", "text": "Президентите на Русия, Иран, Казахстан и Киргизстан ще посетят Китай и ще вземат участие в срещата на върха на Шанхайската организация за сътрудничество (ШОС), заяви министърът на външните работи на Китай Ван И по време на брифинг в понеделник, цитиран от ТАСС.\r\n„Президентите на Русия, Киргизстан, Казахстан и Иран ще посетят Китай по време на срещата на върха в Циндао по покана на президента на Китай Си Дцинпин“, заяви той.\r\nСпоред изявление на говорителя на външното министерство Лу Кан, публикувано на уебсайта на министерството, визитите ще бъдат проведени в периода 6-10 юни. Йонислав Дочев", "date": "2018.05.28", "title": "ТАСС: Президентите на Русия, Иран, Казахстан и Киргизстан ще посетят Китай"}
{"url": "http://www.focus-news.net/news/2018/05/28/2526902/zamestnik-ministar-malina-krumova-shte-uchastva-v-konferentsiyata-ustoychivi-gradove-novi-vazmozhnosti-i-predizvikatelstva-pred-obshtinite.html", "text": "От 10.00 часа днес заместник-министърът на регионалното развитие и благоустройството Малина Крумова ще участва в откриването на международната конференция „Устойчиви градове – нови възможности и предизвикателства пред общините“. Това съобщиха от пресцентъра на Министерство на регионалното развитие и благоустройството. От 16.00 часа в панела „Промените в климата и необходимостта от подобряване на енергийната ефективност на жилищата“ Крумова ще представи напредъка по изпълнението на Националната програма за енергийна ефективност на многофамилни жилищни сгради.\r\nСъбитието е организирано от „Хабитат България“ като част от проект “Build Solid Ground” и ще се проведе в град София от днес до 29 май в конферентна зала „Мусала“ на хотел „Хилтън“.", "date": "2018.05.28", "title": "Заместник-министър Малина Крумова ще участва в конференцията „Устойчиви градове – нови възможности и предизвикателства пред общините“"}
{"url": "http://www.focus-news.net/news/2018/05/28/2526889/sputnik-tristranna-sreshta-mezhdu-yuzhna-koreya-severna-koreya-i-sasht-mozhe-da-bade-provedena-prez-yuni.html", "text": "Тристранна среща на върха между лидерите на Южна Корея, Северна Корея и САЩ може да бъде проведена „около 12 юни“ в Сингапур, заявиха от президентския офис на Южна Корея в понеделник, предава Sputnik.\r\nПо това време за очаква да се състои и срещата на върха между президента Доналд Тръмп и лидера Ким Чен-ун.\r\n„Дискусиите тепърва започват, така че изчакваме да видим какво ще излезе от тях, но в зависимост от техния изход, президентът Мун Дже-ин може да се присъедини към президента Тръмп и председателя Ким в Сингапур“, заяви високопоставен представител от южнокорейския президентски офис пред агенция „Yonhap“.\r\nВ неделя президентът на Южна Корея Мун Дже-ин изрази надеждата си да домакинства тристранната среща между Южна Корея, Северна Корея и САЩ. Изявлението беше направено ден след срещата на Мун с Ким. Йонислав Дочев", "date": "2018.05.28", "title": "Sputnik: Тристранна среща между Южна Корея, Северна Корея и САЩ може да бъде проведена през юни"}
{"url": "http://www.focus-news.net/news/2018/05/28/2526903/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с подмяна на спирателни кранове на ул. „Александър Момчев“ жк. „Христо Смирненски“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Александър Момчев“, ул. „Мъдрен“ от ул. „Камчия“ до ул. „Христо Халачев“, ул. „Ген. Георги Тановски“ от ул. „Мъдрен“ до ул. „Камчия“, ул. „Христо Халачев“- 148 ОУ , 157-ГИЧЕ , ДГ-65. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Момчев“ ъгъла с ул. „Мъдрен“.\r\nВъв връзка с изместване на уличен водопровод на ул. „Монтевидео“ кв. „Овча купел“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: по ул. „Монтевидео“ от ул. „Маестро Кънев“ до ул. „763-та“; по ул. „Акад. Константин Пашев“ от ул. „Монтевидео“ до ул. „761“; по ул. „761“ от ул. „Монтевидео“ до ул. „Промишлена“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Константин Пашев“ пред 25 ДКЦ и Шеста Обединена Районна болница.\r\nВъв връзка с изграждане на сградно водопроводно отклонение на ул. „Охридско езеро“ жк. „Сердика“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по ул. „Охридско езеро“ от бул. „Никола Гешов“ до ул. „Никопол“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Охридско езеро “ ъгъла с ул. „Никопол“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/28/2526894/v-sofiya-shte-se-provede-sreshta-na-visoko-nivo-po-vaprosite-na-vodoroda.html", "text": "Срещата на високо ниво по въпросите на водорода Hydrogen Summit ще се проведе от 10.00 часа днес в зала 8 на Националния дворец на културата. Това съобщиха от пресофиса на Петър Курумбашев. Конференцията е организирана от Съвместното предприятие „Горивни клетки и водород“ (публично-частно партньорство между Европейската комисия, европейската промишленост и европейската научноизследователска общност), Петър Курумбашев, член на Делегацията на българските социалисти в ЕП, Българската академия на науките, Министерство на транспорта, информационните технологии и съобщенията, Министерство на образованието и науката и Столична община. Събитието е част от календара на Българското председателство на Съвета на ЕС и е организирано по повод 10-годишнината на Съвместно предприятие \"Горивни клетки и водород\" – европейско публично-частно партньорство, което работи за ускореното навлизане на технологиите за горивни клетки и водород на пазара.  \r\nВисокопоставени представители на Европейския парламент, Европейската комисия, СП ГКВ, български министерства, Столична община, експерти от индустрията и от сферата на научните изследвания ще обсъдят теми, свързани с развитието на енергетиката, транспорта, финансирането и климатичните промени. Тези технологии имат огромен потенциал за декарбонизиране на транспорта и широката гама от доставки на енергия. Технологиите допринасят за намаляване на емисиите на парникови газове, позволяват повишаването на дела на възобновяемите енергийни източници и поради ефективността си значително намаляват общото потребление на енергия. Горивните клетки са надежден и гъвкав ресурс, който може да има най-различни приложения - от автомобили, мотоциклети, кораби, автобуси, жилищни  сгради до металургични комбинати. Клетките могат да бъдат захранвани с водород, който отсвоя страна се произвежда от 100% възобновяеми източници, като например вятърна или слънчева енергия. Освен това, излишната енергия, произведена от тези източници, може да се съхранява под формата на водород за ползване през периоди с недостиг на слънчева енергия или вятър.\r\nСъвместно предприятие \"Горивни клетки и водород\" е уникално европейско публично-частно партньорство, което работи за ускореното навлизане на пазара на технологиите  базирани на горивни клетки и водород. Тези технологии имат огромен потенциал за декарбонизацията на транспорта и диверсификацията на източниците на енергия. Тези технологии също така допринасят за намаляване на емисиите на парникови газове, позволяват повишаването на дела на възобновяемите енергийни източници и, поради ефективността си, значително намаляват общото потребление на енергия. \r\nДни на водорода ще се проведат и в Стара Загора (на 30 май) и Благоевград (на 31 май). \t\r\nПрезентационен семинар „Водородните технологии – от мечти до реалност“, ще се проведе на 30 май в Стара Загора (Мол „Галерия“, ниво 2). От 15.00 до 17.00 часа пред Мол „Галерия“ ще има възможност за тест драйв на водороден автомобил.\r\nВ Благоевград на 31 май 2018 г. ще се проведе Регионален форум по водородни технологии. Началото на програмата ще бъде поставено в 12:00 часа пред зала „22 септември“.  \r\nНа 1 юни от 11.00 часа пред сградата на Българската академия на науките в София (до Народно събрание) ще се състои събитието „В света на водорода“. Жители и гости на столицата ще имат възможност за тест драйв на водороден автомобил, ще бъде демонстрирано и задвижването на водородни коли-играчки.", "date": "2018.05.28", "title": "В София ще се проведе среща на високо ниво по въпросите на водорода"}
{"url": "http://www.focus-news.net/news/2018/05/28/2526900/kmetat-na-sofiya-yordanka-fandakova-shte-vzeme-uchastie-v-sreshtata-za-prilozheniyata-na-vodoroda-i-gorivnite-kletki.html", "text": "От 10.00 часа днес в НДК кметът на София Йорданка Фандъкова ще вземе участие в срещата за приложенията на водорода и горивните клетки. Това съобщиха от пресцентъра на Столична община. Събитието ще се проведе в Зала 8 на НДК, вход от А4. В рамките на международната конференция ще бъдат представени технологиите, базирани на горивните клетки и водорода, които са иновативен ресурс, с най-различни приложения – автомобили, мотоциклети, автобуси и бита. В рамките на събитието два водородни автомобила са в София, като единият от тях ще бъде предоставен тестово за един ден на Столична община. Тези автомобили имат нулеви емисии и остатъчният продукт е вода. \r\nСъбитието се организира в рамките на програмата на Българското председателство. Организирано е от съвместното предприятие „Горивни клетки и водород“, Българската академия на науките, Министерството на транспорта, информационните технологии и съобщенията, Министерството на образованието и науката, Столична община и Асоциацията на европейската индустрия „Водород Европа”.", "date": "2018.05.28", "title": "Кметът на София Йорданка Фандъкова ще вземе участие в срещата за приложенията на водорода и горивните клетки"}
{"url": "http://www.focus-news.net/news/2018/05/28/2526905/denyat-28-may-v-balgarskata-istoriya.html", "text": "2014 г. \r\nПрезидентът Росен Плевнелиев връчва Орден „Св. св. Кирил и Методий” на:\r\n1. Тодор Бурилков \r\n2. Славка Бозукова2004 г. \r\nПрезидентът Георги Първанов връчва Орден „Стара плaнина“ на:\r\n1. член-кор. проф. д-р Милена Цанева\r\n2. проф. Дойно Дойнов\r\n3. Катя Зехирева\r\n4. проф. Георги Петров\r\n5. акад. Иван Юхновски\r\n6. Стоян Попов\r\n7. проф. Георги Георгиев\r\n8. чл.-кор. проф. Александър Димов 2003 г. \r\nПрезидентът Георги Първанов връчва Орден „Стара плaнина“ на:\r\n1. крал Хуан Карлос I - лента\r\n2. Ана Паласио, министър на външните работи на Кралство Испания – първа степен\r\n3. Алберто Аса, началник на канцеларията на краля на Испания - първа степен\r\n4. Хосе Анхел Лопес Хорин, извънреден и пълномощен посланик на Кралство Испания в Република България – първа степен\r\n5. Рикардо Диес-Хохлайтнер, генерален секретар на канцеларията на краля на Испания – първа степен\r\n6. Хуан Коста, държавен секретар на търговията и туризма на Кралство Испания – първа степен\r\n7. адмирал Антонио Гонсалес-Алер, началник на военния щаб на кралския дом – първа степен с мечове\r\n8. Хуан Мануел де Барандика, посланик, генерален директор на протокол, канцелария и ордени на Кралство Испания – втора степен\r\n9. Алфонсо Санс Портолес, началник на протокола на канцеларията на краля на Испания – втора степен\r\n10. Асунсион Валдес, началник на отдел „Преса“ на канцеларията на краля на Испания – втора степен\r\n11. Мария Виктория Морера, генерален директор, началник на кабинета на министъра на външните работи на Кралство Испания – втора степен\r\n12. Хуан Пабло Гарсия-Бердой, генерален директор на „Европейска политика“ в министерство на външните работи на Кралство Испания – втора степен\r\n13. Хуан Мария Алсина, главен директор на дирекция „Дипломатическа информация“, главен говорител на министерство на външните работи на Кралство Испания – втора степен\r\n14. Хесус Силва, генерален директор на културни и научни връзки в министерство на външните работи на Кралство Испания – втора степен\r\n15. Рамиро Фернандес-Бачилер, заместник генерален директор за държавни и официални посещения, церемонии и ордени в министерство на външните работи на Кралство Испания – втора степен\r\n16. Хосе Кабреро, началник на секретариата на нейно величество кралицата на Испания – втора степен с мечове\r\n17. подполк. Мануел Барос, началник на охраната на кралския дом – втора степен с мечове1966 г. \r\nВъзстановеният кораб \"Радецки\", свързан с героичния път на четата на Христо Ботев, прави своя първи рейс по р. Дунав.\r\nАвстрийският пътнически параход “Радецки” е извършвал рейсове по р. Дунав главно между Оршова и Галац. Построен е през 1851 г. в Будапеща, от 1858 г. носи на носа си бюста на своя патрон - австрийския фелдмаршал от чешки произход Йосиф Венцел Радецки (1766 г.-1858 г.). При пътуването му към Виена на 16 и 17 май 1876 г. от различни дунавски пристанища (Гюргево, Зимнич, Турну Магуреле, Каратия и Бекет) на него на групи се качват, преоблечени като градинари, четниците от четата на Христо Ботев. На 17 май войводата на четата Христо Ботев настоява капитанът на парахода Дагоберт Енглендер да спре парахода на българския бряг при с. Козлодуй, Оряховско, като му връчва и писмен ултиматум на френски език. От палубата на парахода Ботев отправя и последните си писма до приятелите в Букурещ и до съпругата си Венета. При с. Оряхово четата слиза на родния бряг и поема пътя към Стара планина.\r\nПараходът излиза от употреба през 1918 г. и е унищожен през 1924 г. В периода 1964 г.-1966 г. с доброволни средства от българските деца той е построен отново по запазени чертежи и превърнат в музей, открит в чест на 90-годишнината от подвига на Ботевата чета.1966 г. \r\nБългария и Турция издигат дипломатическите си представителства в ранг посолства.1955 г. \r\nНародното събрание ратифицира договора между България, Албания, ГДР, Полша, Румъния, СССР, Унгария и Чехословакия за създаването на Военно-политическата организация на Варшавския договор.\r\nДоговорът е сключен на 14 май 1955 г. за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването £ и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат.\r\nНа 28 май 1955 г. българското Народното събрание ратифицира договора, според който държавите се задължават да си оказват взаимни консултации по важни международни въпроси и военна помощ при нападение върху някоя от тях. След предаване на ратификационните грамоти договорът влиза в сила на 5 юни 1955 г.\r\nСлед 1962 г. Албания не участва в работата на органите на договора, шест години по-късно обявява й неговата денонсация.\r\nНезависимо от високоотговорните декларации в документите на съюза неговите въоръжени сили неведнъж постигат целите си с насилствени методи. През 1956 г. Съветския съюз с въоръжена намеса във вътрешните работи на Унгария ликвидира въоръжения бунт на унгарския народ срещу комунизма. През 1968 г. страните членки на Варшавския договор, без Румъния, изпращат войски в Чехословакия, за да спрат започналия демократичен процес и създаване на условия за демократично развитие на чехословашкото общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен.1951 г. \r\nАкадемичният съвет на Софийския университет “Свети Климент Охридски” обсъжда искането на Стопанския факултет за отделянето му в самостоятелен икономически институт и 18 от 25-те членове на Академичния съвет се обявяват против.\r\nСофийският университет “Св. Климент Охридски” е основан на 1 октомври 1888 г. като Висш педагогически курс с едногодишен срок на обучение при Софийска мъжка гимназия. Инициатори за създаването му са Иван Шишманов, Т. Иванчов и Г. Живков. Редовни преподаватели са Ст. Станимиров, Ал. Теодоров-Балан, Л. Милетич и Ив. Георгов, като извънредни преподаватели работят Й. Ковачев, Ив. Данев и Н. Михайловски. От 1889 г. със закон е постановено откриването на Висше училище в София, а негов ректор става Ал. Теодоров-Балан. Първоначално са приети 43- ма студенти. Като преподаватели са привлечени М. Драгоманов, Ив. Брожка, А. Шоурек, П. И. Бахметиев. През 1888 г. е създадена Университетската библиотека. Първият випуск завършва през 1891 г. До началото на ХХ в. са обособени 3 факултета - Историко-филологически (философия, история, география, славянска филология и педагогика), Физико-математически (природни и математически науки) и Юридически (правни и политически. науки). През 1901 г. са приети и първите девойки (16 студентки). Със Закон за университета (1904 г.) Висшето училище приема статут на университет, превръща се в юридическо лице и е преименувано на Български университет “Братя Евлоги и Христо Георгиеви от Карлово” (двамата братя даряват 6,8 млн. лева и парцел в центъра на столицата за построяването на висше училище). На 4 януари 1905 г. е преименуван “Св. Климент Охридски”. През 1918 г. е открит Медицински факултет, през 1921 г. - Агрономически, през 1923 г. - Богословски и Ветеринарен факултет. На 24 май 1936 г. Ед. Бойл връчва тържествено ректорски жезъл на университета (копие от жезъла на ректора на Оксфордския университет). От 1986 г. съществува университетското издателство “Св. Климент Охридски”, а от 1905 г. се издава “Годишник на Софийския университет”.1945 г. \r\nВоенният съд в Скопие осъжда българите, сътрудници на българската власт, на смърт чрез разстрел: Спиро Китинчев, кмет на Скопие, Димитър Чкатров, инженер от Прилеп, един от най-видните деятели на свободата на Македония, д-р Панайот Хитров.\r\nНа смърт чрез обесване са осъдени – Димитър Гюзелев от Струмица, директор на радио Скопие, д-р по философия, д-р Димитър Раев, адвокат, бивш областен управител на Скопска област.\r\nНа различни срокове строг тъмничен затвор: Захари Иванов, чиновник, Никола Икономов, д-р Благой Панчев, икономист, помощник-кмет на Скопие, Азис Ибрахим, турчин, служил на българската власт.1920 г. \r\nПриет е Закон за трудовата повинност. С него се въвежда задължителен общественополезен труд: 12 месеца за младежите над 20 г. и 6 месеца за девойките над 16 г. Временната трудова повинност е 3-28 дни в годината за мъже между 20 и 50 г. Повинността е лична и не се откупува. Ръководството се осъществява от запасни офицери, окръжни трудови бюра и специална Дирекция начело с о. з. полк. Иван Русев. Законът е посрещнат зле от опозицията и от съседните държави.1876 г. \r\nСлед предателство революционерът Цанко Дюстабанов е заловен.\r\nЦанко Христов Дюстабанов е деец на национално-революционното движение. Роден е на 13 май 1844 г. в Габрово в патриотично семейство. Завършва Габровското класно училище. През 1872 г.-1873 г. учи в Робърт колеж в Цариград. Въпреки че първоначално той не е привърженик на революционния път в националноосвободителната борба, постепенно се включва в обществено-политическия живот на родния си град. През 1875 г. е избран за училищен настоятел и член на околийския съд. Включва се в местния революционен комитет и като негов член разгръща широка дейност в подготовката на Априлското въстание през 1876 г. След избухването на въстанието застава начело на въстаническа чета и води сражения с турски потери при Батошево, Кръвеник, Ново село. Ранен тежко, той е заловен, осъден на смърт и обесен във Велико Търново.1870 г. \r\nВ периода 27 - 28 май Васил Левски преминава в България. Целта му е да изгради широка мрежа от комитети, които да се заемат с практическата подготовка на бъдещата българска революция. Само за около година и половина той успява да създаде комитети в почти всички по-големи български селища, като по този начин поставя основите на Вътрешната революционна организация (ВРО). Начело на ВРО Левски поставя Ловешкия централен комитет, известен още и под името Привременно правителство в България. Връзките с Букурещкия комитет се осъществяват чрез Данаил Попов, български търговец, живеещ в Турну Мъгуреле.1858 г. \r\nИздаден е императорски указ на Александър ІІ, с който Одеското българско настоятелство е официално утвърдено под името \"Настоятелство на одеските българи, събиращо дарения в империята за бедните български православни църкви и училища\".\r\nОдеското българско настоятелство е Наименование на обществена благотворителна организация на българите емигранти в Одеса. Основана е през 1854 г. след настъпилото в Русия раздвижване сред българската емиграция във връзка с избухването на Кримската война 1853 г.-1856 г. Между нейните основатели е и известният български възрожденски деец Н. Хр. Палаузов. В настоятелството влизат главно търговци и църковни дейци. То си поставя за цел да съдейства за създаването на независимо българско конституционно княжество с помощта на Русия. Наред с това настоятелството развива и друга общественополезна дейност: подпомага много млади българчета да получат своето образование в руски учебни заведения, събира и изпраща помощи за редица български училища и черкви и пр. Престава да съществува след Освобождението. С цялата си разностранна дейност Одеското българско настоятелство допринася твърде много за укрепване на българо-руските културни връзки през последните десетилетия на Българското възраждане.1802 г. \r\nСофроний Врачански завършва Втори Видински сборник, състоящ се от 386 листа и съдържащ 79 слова, едно посвещение и послесловие.\r\nСофроний Врачански (поп Стойко Владиславов) е деец на Българското възраждане, книжовник, учител, църковен деец. Роден e през 1739 г. в Котел. Осиновен е от вуйчо си след като остава сирак. Софроний Врачански учи в котленското килийно училище. През 1762 г. става свещеник, а после учител в родния си град. Занимава се и с книжовна дейност - преписва и подвързва книги. През 1765 г. преписва \"История славянобългарска\", донесена в Котел от Паисий Хилендарски (в бележка към преписа си пише: \"Тази история принесе Паисий йеромонах от Света гора Атонска и я преписахме у село Котил\"). В средата на 70-те години отива в Света гора (Атон), където престоява шест месеца. През 1781 г. преписва за втори път Паисиевата история. По време на кърджалийските размирици изтърпява нечувани страдания, лежи в затвора, а в Карнобатско, където живее известно време, едва не е лишен от живот. Около 1794 г. се замонашва и става епископ във Враца и приема името Софроний. През 1800 г. отива във Видин и 3 години извършва архиерейска служба. След това отива в Крайова и в Букурещ. Там продължава книжовната си дейност. През 1806 г. отпечатва в Римник (Румъния) книгата \"Кириакодромион, сиреч Неделник\" и с това слага началото на новобългарската печатна книга.\r\nСофроний Врачански е пръв ученик и последовател на Паисий Хилендарски. Той разпространява българското книжно учение, произнася църковни проповеди на български език. Преписва на простонароден български език два часослова и дамаскин, съставя два сборника, прави преводи.На тази дата са родени:1918 г. \r\nРоден е езиковедът Иван Петков Гълъбов. В периода 1942 г.-1943 г. специализира в Хайделберг и Берлин. Професор е във Висшия педагогически институт във Велико Търново; в Института за български език при БАН (1960 г.-1970 г.). Изпълнява също така длъжностите директор на Института по славянски филология в Залцбургския университет и на Българския изследователски институт във Виена, който е създаден по негова инициатива през 1977 г. Автор е на съчиненията: \"Проблемът за члена в български и румънски език\" (1962 г.), \"Надписите към Боянските стенописи\" (1963 г.), \"Старобългарски и латински в европейското средновековие\" (1973 г., на немски език) и др. Умира в Залцбург на 13 декември 1978 г.1890 г. \r\nРоден е Тодор Андонов Чопов. Той е български революционер и писател. Син е на македонски революционерка Руша Делчева, сестра на Г. Делчев. Тодор Андонов Чопов завършва гимназия в Солун. Включва се в революционната борба на македонските българи срещу турците. През 1913 г. участва като доброволец в българската армия. Семейството му се установява в Горна Джумая (дн. Благоевград). Работи като телеграфист в пощата, развива активна културно-просветна дейност. Взема участие в Септемврийския селски бунт (1923 г.) с Горноджумайския отряд. Приживе публикува само няколко разказа. През 1968 г. под редакцията на Г. Караславов излиза книгата “Повести и разкази”.1880 г. \r\nРоден е публицистът Христо Иванов Силянов. Той е един от ръководителите на ВМОРО. Учи в Цариград, Солун и Битоля, където завършва гимназия. Следва история в Швейцария, и завършва СУ “Св. Климент Охридски” през 1907 г. Учителства в Прилеп в периода 1901 г.-1902 г. През 1902 г. минава в нелегалност и тръгва с четата на войводата Марко Лерински. Участва в Илинденско-Преображенското въстание 1903 г. След потушаването му се заселва в София. Занимава се с журналистика и с обществена дейност. Преди избухването на Балканскaта война (1912 г.-1913 г.) е в Македония с четата на В. Чекаларов. Председател е на Дружеството на столичните журналисти (1931 г.-1932 г.). За пръв път печата през 1898 г. в сп. “Ученически другар”. Редактира вестниците “България”, “Бум”, “Демократически преглед”, “Сила”, “La Bulgarie” и др. Сътрудничи с хумор, разкази, статии и фейлетони на сп. “Ново време”, “Просвета”, “Пролетна заря”, “Македонски преглед”, “Съвременна илюстрация”, “Македония”, “Македоно-одрински преглед”, “Художник”, “Народ и армия”, “Сборник от турските зверства”, “Седмица”, “Свободно мнение”, “Наблюдател”, “Отечество”, “Военни известия”, “Обединение”, “Листопад”, “Нови хоризонти”, “Български турист”, “Нова България”, на в-к “Македонска трибуна”, “Завет”, “Македония”, “Вардар”, “Знаме”, “Време”, “Вечерна поща”, “Нов век”, “Мир”, “Трибуна” (Враца), “Знание”, “Илинден”, “Пряпорец” и др. Основава заедно с Ал. Кипров хумористичния в-к “Българан” и остава задълго в кръга на българановци. А. Страшимиров го настанява на работа като ред. във в-к “Ден”. Повикан е в Цариград, за да поеме издаването на екзархийския в-к “Вести” в решителен политически момент - юни 1908 г., когато се премахва цензурата. Редактира заедно с П. К. Яворов и Д. Крапчев в-к “Илинден”. След 1923 г. е в Демократическия сговор, понякога застава на консервативни позиции. Христо Иванов Силянов е автор на: “Тъгите на роба” (1903г., в съавторство с Вл. Ковачев), “Стихове” (1905 г.), “Един именит син на Костурско. Васил Чекаларов” (1914 г.), “Сръбско-българският спор и Русия” (1915 г.), “Македонската емиграция и българският нац. въпрос” (1919 г.), “От Витоша до Грамос. Походът на една чета през Освободителната война – 1912 г.” (1920 г.), “Писма и изповеди на един четник – 1902 г. ” (1967 г.), “Освободителните борби на Македония” (т. I-II, 1933 г.-1943 г.), “Спомени от Странджа. Бележки по Преображенското въстание в Одринско – 1903 г.” (1934 г.).Умира в София на 26 септември 1939 г.1868 г. \r\nРоден е генерал-майор Панайот Сантурджиев . Той завършва осми випуск на Военното училище в София и участва като доброволец в Сръбско-българската война 1885 г. С Първи пехотен Софийски полк се сражава при Пирот. След войната Сантурджиев взема участие в детронацията на княз Александър Батенберг от 9 август 1886 г. По-късно става командир на дружина в Шестнайсети пехотен Ловчански полк. В Балканската война (1912-1913 г.) участва първоначално като командир на Първа дружина от Тридесет и осми пехотен Одрински полк, а след това на Тринайсети пехотен Рилски полк. По времето на Първата световна война Сантурджиев командва първа бригада от седма пехотна Рилска дивизия. След като се уволнява от армията Сантурджиев е председател на доброволческата организация “Сливница”. През 1952 г. е обявен за почтен гражданин на София.1849 г. \r\nРоден е революционерът Никола Тихов Обретенов. Комитетски куриер е от 1869 г. Преди това работи като учител и библиотекар. Той е един от основателите на Русенския революционен комитет. Участник е в заседанията на БРЦК в Букурещ. Никола Обретенов е сред организаторите на Гюргевския революционен комитет. Определен е за главен апостол на София, а после - за помощник-апостол в Трети (Врачански) революционен окръг. Без да успее да организира някаква дейност в България (по обективни причини), се прехвърля в Румъния, където се включва в четата на Христо Ботев, където е член е на щаба. След разгрома £ е заловен и заточен в крепостта Акя, Северна Палестина. Освободен е през 1878 г. Никола Обретенов взема участие в Кресненско-Разложкото въстание. След Освобождението през 1878 г. е околийски началник в Тутракан, Враца, окръжен управител в Силистра, Русе и София. Депутат и помощник-кмет на Русе от 1907 г.На тази дата умират:1986 г. \r\nУмира Леа Иванова. Тя е българска популярна изпълнителка на шлагери, легенда в българската забавна музика. Родена е на 13 август 1923 г. в София. Израства в Цариград, където пее в детския хор на Българската екзархия. Учи в Дупница, а от началото на 40-те години в София. Пее като солистка в джаз \"Славянска беседа\", в \"Джаз Овчаров\" и оркестър \"Оптимистите\", с който работи до 1956 г. Изпълненията £ са в стил \"суинг\". От 1956 г. е в оркестрите на Хр. Вучков, Д. Ганев, Големия оркестър към Концертна дирекция. Сътрудничеството £ с Е. Казасян започва от 1957 г. и продължава почти 30 години. В началото на 60-те години прави турнета в Румъния, Унгария, Югославия (бивша), Берлин. От 1963 г. до 1983 г. работи във вариетета от висока класа в чужбина, продължават концертите £ в почти цяла Западна Европа, САЩ, Канада, Южна Америка, Близкия Изток. Изявите £ в България до началото на 80-те години са с инцидентен характер.1912 г. \r\nУмира българският поет Пенчо Славейков.\r\nПенчо Петков Славейков е роден на 27 април 1866 г. в град Трявна в семейството на Ирина и Петко Славейкови, които имат още 6 деца — Христо, Иван, Рачо, Райко, Донка, Пенка. За бащата е трудно да се грижи за него, но той намира пари да изпрати сина си на училище. Малкият Пенчо учи в родния си град и в Стара Загора, където през 1876 г. баща му е назначен за учител. Той е свидетел на опожаряването на Стара Загора по време на Руско-турската война.\r\nСлед края на войната се премества в Сливен, а през 1879 г. — отново в Търново, където Петко Славейков издава вестниците „Остен“ и „Целокупна България“, а Пенчо Славейков участва в разпространението им. В края на 1879 г. семейството се установява в София, където Славейков учи до 1881 г. След въвеждането на Режима на пълномощията, баща му, един от водачите на Либералната партия, е арестуван, след което заминава за Източна Румелия.\r\nПенчо Славейков продължава образованието си в Пловдив. През 1883 г. е един от създателите и ръководителите на ученическия смут в Пловдивската реална гимназия против лошото преподаване на предметите, след като учители като П. Р. Славейков, Петко Каравелов и Трайко Китанчев са заменени с парфюмирани контета и умствено боси „възпитатели“. По това време е под въздействието не само на баща си, но и на бащиния си приятел Петко Каравелов. През тези години се заражда любовта му към народното творчество. Бащата и децата записват народни приказки, песни, легенди, старинни предания. Славейков придружава често баща си в пътуванията му из различни краища на България за езикови, етнографски и фолклорни проучвания, изучава от първоизвора изкуството и езика на народа.\r\nПрез януари 1884 г. заспива върху заледената Марица след невинна детска игра и заболява тежко. Въпреки продължителното лечение в Пловдив, София, Лайпциг, Берлин, Париж, за цял живот остават поражения — затруднен вървеж (движи се с бастун), пише с усилия и говори трудно. След тримесечна борба със смъртта Славейков се отдава на мрачни мисли, страда от пристъпи на меланхолия, от които търси лек в книгите и в творчеството. В борба с неволята Славейков калява волята си и започва да гледа на страданието като на велик учител, извисяващ духа. Тази идея намира по-късно художествен израз в редица негови творби. Възгледът за страданието се затвърждава и от общуването му с творчеството на Хенрик Ибсен, Фридрих Ницше, Хайнрих Хайне и други. \r\nПрез 1892 г. Славейков заминава да следва в Лайпциг философия. От Лайпциг сътрудничи редовно на сп. „Мисъл“ и на сп. „Българска сбирка“, създава поемите „Ралица“, „Бойко“, „Неразделни“, и други класически епически песни, първите глави на епопеята „Кървава песен“, много от миниатюрите в „Сън за щастие“. Много полезно за неговото творчество се оказва познанството с Мара Белчева, с която имат сходни интереси като поети и писатели и остават близки приятели за цял живот.\r\nСлавейков се завръща в България в началото на 1898 г. и през същата година става действителен член на Българското книжовно дружество, днес Българска академия на науките. Назначен е за учител в Софийската мъжка гимназия и е командирован в Народната библиотека в София. Става близък помощник на д-р Кръстьо Кръстев в редактирането на сп. „Мисъл“ и е в центъра на литературния кръг „Мисъл“. Поддиректор (1901–1909) и директор (1909–1911) на Народната библиотека, директор на Народния театър (1908–1909). През септември 1908 г. предприема с театъра турне из Македония, което в Битоля, Прилеп и други селища се превръща в културна и обществена манифестация, чийто вдъхновител е поетът директор. За краткия си престой в Народния театър Славейков се проявява като енергичен, високоерудиран и талантлив ръководител и режисьор. Бранейки независимостта на театъра от некомпетентни вмешателства, влиза в конфликт с министъра на просвещението Никола Мушанов и напуска.\r\nПрез 1909 г. е командирован в Москва за участие в честването на 100-годишнината от рождението на Николай Гогол. Заедно с проф. Васил Златарски прибира в България костите на Марин Дринов и библиотеката му. \r\nВ началото на март 1911 г. е командирован в Цариград, Атина, Неапол, Соренто, Рим, за да се запознае с библиотечните сгради и с развитието на библиотечното дело.\r\nНа 10 юли 1911 г. министърът на просвещението Стефан Бобчев го уволнява от поста директор на Народната библиотека и го назначава уредник на училищния музей при Министерството на народното просвещение. Славейков не заема длъжността и заминава за чужбина. Преди да отпътува, председателства събрание, на което се учредява клон на дружеството „Приятели на руския народ“ (с председател Анатол Франс). В края на август Славейков е в Цюрих, където го посреща Мара Белчева.\r\nЖивее в различни селища — Люцерн, Хофлу, Горат, Гьошенен, Андермат, Логано. Силният душевен гнет влошава здравето му. Славейков прави героични усилия да работи. В края на ноември пристига в Италия. Най-дълго се задържа в Рим — 3 месеца. През май 1912 г. отново е на път — през Флоренция, към Енгандините, към планината, търсейки лек за тялото и душата. В края на месеца пристига в малкото курортното градче Брунате, разположено между езерото Лаго ди Комо и град Комо (Италия), където на 10 юни умира (по нов стил). Поради преждевременната му смърт, предложението на шведския проф. Ал. Йенсен, преводач на „Кървава песен“ и на други негови творби, да бъде удостоен с Нобелова награда, не е разгледано от Нобеловия комитет.\r\nПогребан е в селското гробище; костите му са пренесени в България през 1921 г. Родната къща на Славейков в гр. Трявна е музей.1904 г. \r\nЗа да не попадне в плен, се самоубива войводата Никола Шишманов. Роден на 27 септември 1880 г. в с. Славейно, Смолянско. Учи дюлгерство в Гюмюрджина. Включва се във ВМОРО през 1900 г. Участва в Славейновската и Чепеларската чета. Ранен е тежко в сражение срещу турския аскер на 27 срещу 28 май 1904 г. и, за да не попадне в плен се самоубива.1876 г. \r\nОбесен е Георги Измирлиев – Македончето. Екзекуцията е извършена в Горна Оряховица. Измирлиев умира с думите “Сладко е да се умре за свободата на Отечеството!”. Роден на 21 април 1851 г. в Горна Джумая (Благоевград). Учи в Серес, в Цариград и във Военното училище в Одеса като юнкер в Люблянския пехотен 59-и полк. След като установява непосредствен контакт с българската революционна емиграция в Румъния Македончето се включва като военен специалист в подготовката на Априлското въстание 1876 г. Гюргевския революционен комитет го избира за помощник-апостол и военен ръководител на Първи- Търновски революционен окръг в България. В началото на 1876 г. Георги Измирлиев се прехвърлил през р. Дунав в определения му район, където развива широка организаторска дейност - създава нови комитети, привлича много съидейници и ги обучавана военно дело. След предателство турските власти тръгват по следите му, арестуват го и издават смъртна присъда.1876 г. \r\nОбесен е Бачо Киро - учител, книжовник, читалищен деец, фолклорист, историк, участник в националнореволюционното движение. \r\nБачо Киро е роден на 7 юли 1835 г. в село Горни Турчета, Търновско в семейството на селския говедар Петър Филев Занев. Остава без баща на 6 години и трябва да започне работа, за да подпомогне прехраната на семейството. През 1847 г. майка му, Цона Добрева, го изпраща в Батошевския манастир да учи четмо и писмо.\r\nСлед 1852 г. учителства като селски даскал в селата Коювци (дн. Коевци), Мусина, Михалци, Вишоград. През 1857 г. се завръща в с. Горни турчета, където преподава до смъртта си през 1876 г. (с прекъсване през 1871 г.).\r\nПо пътя на самообразованието и с упорит труд израства като виден възрожденски просветител. Ползва се с голям авторитет както сред българското население, така и сред турското. Въвежда взаимоучителната метода, таблиците за обучение и „Рибния буквар“. Работи за патриотичното възпитание на младите, въвежда честването на празника на славянските просветители. Бачо Киро пише стихове посветени на съдбата на поробена България и призовава към бунт и свобода.\r\nПрез 1869 г. учредява първото селско читалище в България - „Селска любов“. През 1870 г. създава първия селски читалищен и училищен театър в България. Между 1870-1871 г. е дописник на вестник „Македония“. През 1864 г. повежда населението и със сопи прогонва търновския гръцки владика Григорий.\r\nВ тайните на освободителното дело го посвещава отец Матей Преображенски. Чрез него се запознава с ред видни дейци на ВРО. Близък приятел на Христо Иванов-Големия. През февруари 1872 г. е основан Бялочерковския частен революционен комитет с председател Бачо Киро Петров. Сред основателите са Ангел Кънчев и отец Матей Преображенски.\r\nСлед решението на Гюргевския комитет за въстание в България през пролетта на 1876 г. успява с помощта на свои съмишленици и съратници да организира в Бяла черква чета от повече от 100 юнаци. В сборния пункт в с. Мусина е сформирана по-голяма чета под общата команда на легендарния поп Харитон Халачев. Бачо Киро е избран за член на щаба. Взема участие в епичната и неравна битка с войската на бригадния турски генерал Фазлъ паша през 9-те майски дни на 1876 г. в Дряновския манастир. След разбиването на четата и опожаряването на манастира, успява да се спаси и да стигне до Бяла Черква. Известно време се крие в колибата на лозето си, но е предаден и арестуван.\r\nОткаран е в Търново, където е осъден на смърт чрез обесване. Изправен пред извънредния турски съд, спечелил дори враговете с достойното си държане, Бачо Киро без колебание поел отговорността за делата си. Обесен е заедно с Иван Семерджиев на 28 май 1876 г. в Търново.\r\nТърновският първенец Етхем бей направил опит чрез защитника Джовани Икономов да спаси Бачо Киро, представяйки го за умоповреден. Според стария турски закон лудите не трябвало да бъдат осъждани на смърт. Тогава се случило нещо изумително - на хубав и чист турски език български патриот издекламирал следните стихове:\r\n„Аз един Бачо Киро съм, (Бен бир Бачо Киро им)\r\nбез страх от турчин комита съм. (тюркен коркмаз комита им)\r\nПушка на рамо турих, (шишкане умузума тактъм)\r\nДряновски манастир намерих. (Дренова монастира булдум)\r\nПравдата си да диря излязох, (хакъм арамаа бен чиктъм)\r\nвъжето си на врата сам метнах! (ипи де бойнума тактъм)“За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.28", "title": "Денят 28 май в българската история"}
{"url": "http://www.focus-news.net/news/2018/05/28/2526906/burgas-chetirima-dushi-sa-postradali-pri-katastrofa-na-patya-karnobat-aytos-v-rayona-na-km-456.html", "text": "Четирима души са пострадали при катастрофа на пътя Карнобат – Айтос в района на км 456. Това съобщиха от ОДМВР - Бургас. Пътнотранспортното произшествие е станало около 18.15 часа вчера. Ударили са се два леки автомобила - \"Фиат Стило\" с варненска регистрация, управляван от 33-годишен с инициали И.М. и лек автомобил \"БМВ Х 5\" с бургаска регистрация, управляван от 36-годишен с инициали Н.К. От катастрофата са пострадали: водачът на \"Фиат\" - получил травма на белия дроб и настанен за лечение в хирургично отделение на УМБАЛ – Бургас без опасност за живота, водачът на \"БМВ\"-то – получил комоцио (прегледан и освободен), неговата спътничка и дъщеря с инициали Д.К. (на 12 г.), която е получила луксация наколяното, глезена и лявата тазобедрена става и е настанена за лечение в УМБАЛ – Бургас без опасност за живота, както и неговият спътник с инициали Д.Г. (на 46 г.), който е получил луксация на ключицата на рамото и комоцио и е настанен за лечение в отделение \"Неврохирургия\" към УМБАЛ – Бургас без опасност за живота.", "date": "2018.05.28", "title": "Бургас: Четирима души са пострадали при катастрофа на пътя Карнобат – Айтос в района на км 456"}
{"url": "http://www.focus-news.net/news/2018/05/28/2526908/narodniyat-predstavitel-ot-gerb-tanya-petrova-organizira-priemna-za-grazhdani.html", "text": "Народният представител от ПП ГЕРБ – Варна Таня Петрова ще има приемен ден за граждани. Това съобщиха от пресцентъра на  ГЕРБ – Варна. Тя ще отговаря на въпроси на варненци от 13.30 до 15.30 ч. в клуба на ПП ГЕРБ на ул. „Г. Бенковски” №1 във Варна. Записвания могат да се правят на тел: 052/600 015.\r\nТаня Петрова е дългогодишен директор на ОУ „П. Р. Славейков”, което бе отличено в конкурса „Училище на бъдещето”. Удостоена е с Награда Варна за директор и Награда Варна за училище и е носител на почетното отличие „Неофит Рилски” на Министерството на образованието и науката. В 44-то Народно събрание Таня Петрова е член на комисиите по образованието и науката и по вътрешна сигурност и обществен ред.", "date": "2018.05.28", "title": "Народният представител от ГЕРБ Таня Петрова организира приемна за граждани"}
{"url": "http://www.focus-news.net/news/2018/05/28/2526901/pravoslavnata-tsarkva-pochita-sveti-duh.html", "text": "Православната църква отбелязва днес Свети Дух. Празникът се отбелязва в понеделник след Петдесетница, когато на петдесетия ден от Господното възкресение Дух Свети слязъл над апостолите във вид на огнени езици и ги обдарил с благодатните дарове. Празникът се нарича Петдесетница, защото отбелязвали петдесет дни след юдейската Пасха.\r\nВ понеделник след Петдесетница църквата прославя Светата Животворна Троица - Бог-Отец, Бог-Син, Бог-Дух Свети, които имат равно достойнство. Светите отци казват, че Светият Дух не е създаден от Отца, не е сътворен, не е роден, но произлиза от Него. Тази Божествена тайна Православната църква не се решава да подложи на разсъждение, защото смята, че Господ открива на човека само толкова, колкото му е необходимо за неговото спасение и много тайни остават за нас зад непроницаема завеса. Светият Дух обогатява човека с духовни дарове и плодове духовни, украсява човека и с многообразни добродетели, прави го дърво добро, плодоносно, създаващо добри плодове (Мат. 7:17). Плодовете на Духа, по думите на апостол Павел, са: любов, радост, мир, дълготърпение, благост, милост, милосърдие, вярност, кротост, себеобуздание (Гал. 5:22-23). \r\nСпоред представите на християнската вяра Свети Дух дава живот на тварите и освещава човешките души и тела. Той се изобразява като гълъб в църковните изображения.\r\nВ народните поверия се казва, че от този ден започва т.нар Русалска седмица, когато нечистите и зли сили излизат сред хората. Затова се провеждат различни обреди с цел да бъдат омилостивени и прогонени.\r\nДомовете трябва да бъдат украсени с цветя, пелин и орехова шума, за да се осигури плодородие, здраве и семейно благополучие през лятото, а злото да стои надалеч.\r\nПелинът и ореховата шума трябва да се оставят до края на седмицата, за да се предпазим от болести през лятото. Вярва се, че който се разболее през тази седмица, трудно ще оздравее.\r\nЖените през този ден не трябва да перат или предадат. Забранено е и спането на открито, за да запазим здравето си през летните месеци.", "date": "2018.05.28", "title": "Православната църква почита Свети Дух"}
{"url": "http://www.focus-news.net/news/2018/05/28/2526910/denyat-28-may-v-svetovnata-istoriya.html", "text": "2013 г.\r\nУчени от университета в италианския гр. Болоня откриват в библиотеката на учебното заведение най-стария известен ръкопис на тора от преди повече от 850 г. Използваният в петокнижието стил на повествование се отнася към традициите на древен Вавилон и съдържа текстове, които са отпаднали в по-късни екземпляри поради забрани от юдейското духовенство.2011 г. \r\nПрезидентът на Латвия Валтер Затлерс инициира разпускане на парламента.2011 г. \r\nС прекъсване от няколко години в Бенин е назначено ново правителство начело с министър-председател Паскал Купаки.1980 г. \r\nОткрива се първият в Иран ислямски парламент.\r\nИран е ислямска република в Югозападна Азия. До 1935 г. официалното £ наименование е Персия. Териториалната й площ е 1 648 000 кв. км. Населението наброява приблизително 63 000 000 жители. Етническото разпределение е приблизително следното: 65% персийци, 18% азербейджанци, 5% кюрди и др. Официалната за страната религия е ислям (98% шиити). Официалният език е персийски. Столицата на Иран е гр. Техеран. Паричната единица е риал. В административно отношение Иран се дели на 24 остана. Законодателният орган е еднокамарен парламент - Събрание на ислямския съвет (меджлис), в който участват 270 депутата. Избира се с тайно гласуване за срок от 4 години.1971 г. \r\nВ орбита е изведена космическата лаборатория “Марс 3”, която достига Марс през декември 1971 г. Модулът, движещ се в орбита, изпраща изображения и данни за планетата. Когато модулът прави опит да кацне на повърхността, контактът с него е загубен.1964 г. \r\nОбразувана е Организацията за освобождение на Палестина (ООП).\r\nОрганизацията за Освобождение на Палестина е политическа и паравоенна организация на палестинските араби, чиято цел е установяването на независима палестинска държава между река Йордан и Средиземно море. ООП се ръководи от Ясер Арафат от 1969 г. до смъртта му през 2004 г., когато той е наследен от Махмуд Абас (на снимката). През последните години официалната цел на ООП се определя по нов начин — създаване на държава, обхващаща Западния бряг и ивицата Газа, въпреки че значителна част от организацията не се придържа към нея.1961 г. \r\nСъздадена е международната неправителствена организация за защита на човешките права наречена “Амнести интернешънъл”.1904 г. \r\nСлед катастрофален провал в Париж Джакомо Пучини за първи път представя в Бреша кардинално преработената опера “Мадам Бътерфлай”, която постига голям успех.1812 г. \r\nРусия и Турция подписват Букурещкия мирен договор. Договорът се състои от 16 явни и 2 секретни клаузи, според които Русия получава Бесарабия с крепостите Хотин, Бендера, Акерман, Килия и Измаил; Молдова и Влашко се връщат на Високата порта, като турското правителство дава гаранции за съхраняване на техния автономен статут. Последица от договора е и решението на Портата да предостави на Сърбия право на вътрешна автономия. Българският въпрос не се третира в договора.1792 г. \r\nНаполеон Бонапарт (бъдещият император на Франция) пристига в Париж, за да постъпи на редовна военна служба.\r\nНаполеон Бонапарт е роден е в град Аячо на остров Корскика през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението.На тази дата са родени:1944 г. \r\nРоден е Рудолф Джулиани, бивш кмет на Ню Йорк. Роден е в Бруклин, Ню Йорк. Кмет е от 1993 г. до 2002 г. Джулиани завършва колежа на Манхатън през 1965 г., а през 1968 г. се дипломира в Ню Йоркския университет.\r\nЗапочва да работи за американското правителство от 1970 г., като заема различни постове в Министерство на правосъдието. От 1977 г. до 1981 г. има частна адвокатска практика, но от 1981 г. отново заема правителствени постове.1925 г. \r\nРоден е Бюлент Еджевит - турски политик и държавник. По образование е литературовед. Завършва Роберт колеж в Истанбул през 1944 г. През 1946 г. - 1950 г. работи в секретариата на пресаташето на турското посолство в Лондон. Сътрудник е на вестник \"Улус\" - централен орган на Народнорепубликанската партия (НРП) (1951 г.-1957 г.). През 1957 г. е избран за депутат в парламента. В периода 1961 г.-1965 г. е министър на труда в коалиционните правителства на И. Иньоню. В годините между 1966 г.-1972 г. е генерален секретар, от май 1972 г. - генерален председател на НРП. Министър-председател на Турция е в периода януари – ноември 1974 г. и от януари 1978 г.1884 г. \r\nРоден е Едуард Бенеш - чешки общественик и държавник. Бенеш е президент от 1935 г. до 1938 г., министър-председател от 1921 г. до 1922 г. и министър на външните работи от 1918 г. до 1935 г.. Той е един от инициаторите, създателите и активните функционери на т. нар. Малка Антанта. Член е на Съвета (1923-1927 г.) и председател на Комитета за сигурност (1927-1938 г.) на Обществото на народите. След нахлуването на Вермахта в Чехословакия през октомври 1938 г. подава оставка като президент и заминава в САЩ, където е професор в Чикагския университет. След II Световна война отново става президент на Чехословашката република (официално избран на 19.06.1946б г.). Насилствено е свален от поста под натиска на Съветския съюз и на Чехословашката комунистическа партия през февруари 1948 г.\r\n1779 г.\r\nРоден е поетът Томас Мур. Той учи в Дъблинския университет. Сред най-известните му поеми са “Лала Рук” (1817 г.) и “Ирландски мелодии” (1807 г.-1834 г.), в които са разработени национално-патриотични мотиви. В сборника стихове “Песни на народите” (1818 г.-1827 г.) е включен известният романс “Вечерен звън”. През 1823 г. издава сборник сатири “Басни за Свещения съюз” против реакционната политика на европейските управници. Умира на 25 февруари 1852 г. в Лондон.На тази дата умират:1971 г. \r\nУмира Жан Вилар – френски актьор и режисьор. Роден е на 25 март 1912 г.\r\nОт 1932 г. учи в школата на Ш. Дюлен. Дебютира на сцената на театър \"Ателие\" в Париж, където се изявява и като режисьор. В периода 1945 г.-1951 г. играе и поставя спектакли в различни парижки театри. От 1951 г. до 196 г. е директор, актьор и режисьор на Националния народен театър в Париж. Развива идеите на Р. Ролан за народния театър, дава тласък за създаването и развитието и на други народни театри в цяла Франция. Като режисьор поставя предимно класически произведения, на които придава съвременно звучене. Сред по-известните му постановки са: \"Ричард II\" от Шекспир (1947 г., изпълнител и на гл. роля), \"Смъртта на Дантон\" от Бьохнер (1948 г., Робеспиер), \"Сид\" от Корней (1949 г., кралят), \"Хенри IV\" от Пирандело (1950 г., главна роля), \"Дон Жуан\" от Молиер (1953 г., главна роля), \"Кариерата на Артуро Уи\" от Брехт (1960 г., Уи), \"Мир\" по Аристофан (1961 г.) и др. От 1947 г. е несменяем ръководител на фестивалите за драматично изкуство в Авиньон. От 1946 г. се снима в игралното кино. Автор на книгата \"За театралната традиция\" (1965 г.).1805 г. \r\nУмира Луиджи Бокерини – италиански композитор и виолончелист.\r\nРоден е на 19 февруари 1743 г. в град Лука, Италия. Утвърждава виолончелото като солов инструмент. Автор е на около 30 симфонии и приблизително 400 камерно-инструментални произведения, съчинения за виолончело и др. Сонатите и концертите на Бокерини са класически образци на соловата инструментална музика от ХVIII в.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.28", "title": "Денят 28 май в световната история"}
{"url": "http://www.focus-news.net/news/2018/05/28/2526912/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Нормално се осъществява движението по главен път Е-79 и автомагистрала „Струма“ в участъка от областта. Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. Това каза за Радио „Фокус“ – Пирин дежурният служител в Областно пътно управление - Благоевград. Няма ремонтни дейности по първокласните и второкласните пътища в региона. От Областно пътно управление отправят апел към водачите на моторни превозни средства да шофират внимателно, съобразявайки се с пътната обстановка.\r\nНатали СТЕФАНОВА", "date": "2018.05.28", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2018/05/28/2526897/gerb-specheli-kmetskite-izbori-v-galiche-i-beden-zns-v-lyaskovo-a-bsp-v-makresh-obzor.html", "text": "Жителите на една община и три кметства в страната избраха кмет на втори тур. ГЕРБ спечели в селата Галиче (област Враца) и Беден (област Смолян), Земеделски народен съюз (ЗНС) – в село Лясково (област Добрич), а БСП – в община Макреш (област Видин).Видин:\r\nНовият кмет на община Макреш е Митко Антов, издигнат от БСП, който е получил 624 гласа. Вторият тур на кметските избори в общината приключи с 72,6% избирателна активност. Гласували са 893 избиратели от общо 1230 в общината. Срещу Митко Антов в балотажа се изправи Веселин Велков, издигнат от Инициативен комитет. Враца:\r\nС 497 гласа жителите на село Галиче, община Бяла Слатина, избраха за кмет кандидата на ГЕРБ Страхил Стоянов. В селото избирателната активност беше почти 66%. Правото си на глас упражниха 986 души от общо 1498 избиратели. Срещу кандидата на ГЕРБ на балотажа се изправи Веселин Тушинов, издигнат от БСП. През изборния ден в ОИК-Бяла Слатина са постъпили 4 писмени и 1 устна жалби като 4 от тях са отхвърлени, а по една ще бъде съставен акт на подвижната секционна избирателна комисия.Добрич:\r\nЖителите на село Лясково, община Добричка, избраха за кмет на населеното място Божко Божков с 99 гласа. Той е кандидат на Земеделски народен съюз, подкрепен от ГЕРБ. Срещу него на балотажа участва Костадин Куртев от БСП. Изборният ден приключи с 61,38% активност. Своя глас дадоха 178 души от имащите право на глас 290 жители на селото. Смолян:\r\nКандидатът на ГЕРБ Стоян Настанлиев е новият кмет на село Беден, община Девин. За него са гласували 121 жители на населеното място. Негов опонент на балотажа беше Николай Димов, кандидат на БСП. Изборният ден приключи с 70% активност. Правото си на глас в селото са упражнили 245 от общо 351 души.", "date": "2018.05.28", "title": "ГЕРБ спечели кметските избори в Галиче и Беден, ЗНС – в Лясково, а БСП – в Макреш (ОБЗОР)"}
{"url": "http://www.focus-news.net/news/2018/05/28/2526911/stara-zagora-prevantivno-informatsionniyat-tsentar-po-zavisimosti-provezhda-kampaniya-pod-nadslov-iskam-da-znam-za-moya-zdravosloven-izbor.html", "text": "Превантивно-информационният център по зависимости на Община Стара Загора провежда кампания под надслов „Искам да знам – за моя здравословен избор“ по повод инициативата на Регионална здравна инспекция Стара Загора за подкрепа на международните здравни дни през май 2018 година, насочени към преодоляване на различни рискови фактори. Това съобщиха от пресцентъра на Общината. От 11.00 часа Старозагорският Превантивно-информационен център ще бъде домакин т.нар. куиз – отборна мисловна игра за знания. На среща с любознателността ще се съберат доброволци от Младежки доброволчески клуб „Дарители на надежда“ и техни връстници от няколко старозагорски училища – ППМГ „Гео Милев“, ТГ „Княз Симеон Търновски“, ПГСАГ „Лубор Байер“, ПГОХ „Райна Княгиня, СУ „Васил Левски“, СУ „Максим Горки“. Разпределени в отбори от шестима играчи в пет кръга те ще отговарят на въпроси от различни области на знанието, включително и по темите за тютюнопушене, ХИВ/СПИН, психоактивните вещества (ПАВ). „Победител е отборът, събрал най-много точки за верните си отговори, а наградата ще е  удоволствието от играта, интересното интелектуално занимание, новото знание, което всеки ще вземе за себе си, и добре оползотвореното време сред приятели и връстници“, уточняват от Общината.", "date": "2018.05.28", "title": "Стара Загора: Превантивно-информационният център по зависимости провежда кампания под надслов „Искам да знам – за моя здравословен избор“"}
{"url": "http://www.focus-news.net/news/2018/05/28/2526904/plovdiv-znepolskiyat-episkop-arseniy-shte-oglavi-arhiereyska-sveta-liturgiya-za-hramoviya-praznik-na-tsarkvata-sveti-duh-v-grad-stamboliyski.html", "text": "С благословението на Негово Високопреосвещенство Пловдивския митрополит Николай Преосвещеният Знеполски епископ Арсений ще оглави днес архиерейска света Литургия за храмовия празник на църквата „Св. Дух” в град Стамболийски, предаде репортер на Агенция „Фокус”. Началото ще бъде от 09.00 часа.\r\nНикола ПЕТКОВ", "date": "2018.05.28", "title": "Пловдив: Знеполският епископ Арсений ще оглави архиерейска света Литургия за храмовия  празник на църквата \"Свети Дух\" в град Стамболийски"}
{"url": "http://www.focus-news.net/news/2018/05/28/2526913/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdane-na-ulichen-kanal-po-bul-yanko-sakazov-do-22-yuni.html", "text": "Въвежда се временна организация  на движението във връзка с изграждане на уличен канал по бул. „Янко Сакъзов“. Това съобщиха от пресцентъра на Столична община. До 24.00 часа на 22 юни се забранява влизането на пътни превозни средства по ул. „Конрад Аденауер“ пред Столичен куклен театър в участък от 160 м. Движението на пътни превозни средства ще се извършва по ул. „Сър Стивън Рънсиман“ , като същото ще  се регулира със светофарна уредба.", "date": "2018.05.28", "title": "София: Въвежда се временна организация  на движението във връзка с изграждане на уличен канал по бул. „Янко Сакъзов“ до 22 юни"}
{"url": "http://www.focus-news.net/news/2018/05/28/2526917/blagoevgrad-za-shesta-poredna-godina-v-grada-shte-se-provede-uchilishtna-panorama.html", "text": "За шеста поредна година в Благоевград ще се проведе „Училищна панорама”. Това казаха за Радио „Фокус“ - Пирин от Център за личностно и творческо развитие на децата на Благоевград. Началото ще бъде поставено в 11.00 часа на площад „Македония“, където ще бъдат презентирани всички училища, езикови школи и занимални. „Участие в тазгодишното издание на „Училищна панорама“ ще вземат Природо-математическа гимназия „Акад. Сергей  П. Корольов”, Професионална гимназия по туризъм и лека промишленост „Гоце Делчев“, Център за личностно и творческо развитие на децата на Благоевград, Професионална гимназия по икономика „Иван Илиев“, НХГ гимназия „Св. св. Кирил и Методий”, Благоевградска професионална гимназия „Ичко Бойчев”, Професионална гимназия по строителство, архитектура и геодезия „Васил Левски”, II ОУ „Димитър Благоев”, Средно училище с изучаване на чужди езици „Св. Климент Охридски”, III ОУ „Димитър Талев”, V СУ „Георги Измирлиев”, XI СУ „Христо Ботев”, Занималня „Еврика”, VII СУ „Кузман Шапкарев” и Езиков център „LinguaMundi“, каза още от Център за личностно и творческо развитие на децата на Благоевград. Инициативата се организира съвместно от Община Благоевград и Център за личностно и творческо развитие на децата на Благоевград – Център за кариерно ориентиране и се превърна в традиция за града. „Основната цел е гражданите и гостите на града да се запознаят с възможностите, които се предлагат на образователния пазар. Това ще помогне на всеки заинтересован информирано и мотивирано да направи своя избор, а отговорността на педагозите да бъде споделена от родители, държавни институции, извънучилищни организации, кариерни консултанти. Всички присъстващи ще могат да се включат и в томбола с награди“, посочиха от културната институция.\r\nЛора КАЛЧЕВА", "date": "2018.05.28", "title": "Благоевград: За шеста поредна година в града ще се проведе  „Училищна панорама”"}
{"url": "http://www.focus-news.net/news/2018/05/28/2526916/blagoevgrad-v-grada-shte-se-provede-kampaniyata-evropeyska-mrezha-za-minimalen-dohod.html", "text": "Община Благоевград е домакин на Европейска мрежа за минимален доход, организирана от Министерството на труда и социалната политика. Това съобщиха от пресцентъра на Общината. Началото ще бъде поставено с Кръгла маса от 10.00 часа днес в зала №5 в Общината. Участие ще вземат представители на МТСП, синдикати, НПО, чуждестранни гости, участващи в кампанията, представители на местната власт, представители на гражданското общество. Кампанията ще продължи на площад „Македония“ от 16.00 часа със събитие на открито (хепънинг), където ще бъде представена културно-информационна програма. Нейната цел е да популяризира българското творчество и култура.  \r\nВ рамките на кампанията два специални европейски автобуса, с активисти и доброволци, ще потеглят от Брюксел и ще обиколят 32 страни (всички страни-членки на ЕС, както и Сърбия, Македония, Норвегия и Исландия). Те ще спират на определени места във всяка страна и ще провеждат събития за въвеждане на адекватни минимални доходи.\r\nКампанията се провежда във всички страни на ЕС и е подкрепена и финансирана от Европейската комисия за необходимостта от въвеждане на адекватен минимален доход с цел да се осигури по-добър живот на европейските граждани.", "date": "2018.05.28", "title": "Благоевград: В града ще се проведе кампанията Европейска мрежа за минимален доход"}
{"url": "http://www.focus-news.net/news/2018/05/28/2526918/shumen-patishtata-na-teritoriyata-na-oblastta-sa-suhi-i-prohodimi.html", "text": "Пътищата на територията на областта са сухи и нормално проходими, предаде репортер на Радио „Фокус“ - Шумен. С нормална интензивност е трафикът по републиканската пътна мрежа в региона. Сред по-натоварените участъци са п. в. \"Белокопитово\" с автомагистрала „Хемус“, районът на кръговото кръстовище при 7-ми км и кръговото кръстовище за кв. \"Макак\" по главен път София - Варна. Спокойно се пътува в посока Силистра. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Върбишки проход е затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.05.28", "title": "Шумен: Пътищата на територията на областта са сухи и проходими"}
{"url": "http://www.focus-news.net/news/2018/05/28/2526914/pregled-na-osnovnite-temi-v-dobrudzhanskiya-pechat.html", "text": "За установен случай на птичи грип в село Стефаново съобщава на първа страница вестник „Нова добруджанска трибуна“. В петък вечерта е потвърден случай на инфлуенца в животновъден обект в селото. Веднага са предприети мерки от служители на Областната дирекция по безопасност на храните в Добрич за ликвидиране на огнището на болестта. „Окръжният съд в Добрич отхвърли иска на ДКЦ- Iсрещу д-р Велина Комарева“, съобщава изданието. Гледа се дело по искова молба срещу бившия управител на центъра като цената на иска е 204 777 лв. Отхвърлен е искът срещу д-р Комарева за признаване на вземане в размер на 157 760 лв. От региона – „В Община Генерал Тошево подменят магистрален водопровод“, съобщава всекидневникът. Строително-монтажните работи са на стойност 24 хил. лв., осигурени от бюджета на добруджанската община. Честите аварии в генералтошевско са причина за последните три години от общинската хазна там да бъдат заделени над 100 хил. лв. В дните между 8 и 10 юни в балчишкото курортно село Кранево ще се проведе фестивал на цацата. Тогава е предвидено общински съветници да приготвят рибена чорба в най-големите казани в региона, съобщава изданието. Изданието ще бъде трето по ред и е посветено на най-малката риба в Черно море. \r\n„Съдят рецидивист, заплашил с пистолет и ограбил две проститутки“, съобщава на първа страница другият регионален вестник „Добруджанска трибуна“. На подсъдимата скамейка е изправен 28-годишният Ганчо Г. от Добрич. Повдигнатото обвинение е за престъпление, извършено на 5 май 2016 година. Мъжът е ограбил две жени като ги е заплашил, насочвайки към тях пистолет. „Захарното копие на църквата „Св. Стефан“ – по оригиналните архитектурни планове“, с това заглавие вестникът съобщава за изложба в Държавен културен институт-Културен център „Двореца“. Представени са тортени декорации, изработени от захар и пресъздаващи български исторически символи. Захарното копие на Желязната църква е в Балчик след тържественото откриване на обновената църква в Истанбул. Изработката му е отнела 16 дни. От спортната страница – „Със служебна победа финишира „Добруджа“. Ясни са имената на двамата футболисти, които няма да започнат подготовка на 18 юни за Втора лига. През следващия сезон няма да се разчита на Емил Стоянов и Валентин Сливов. Засега останалите играчи от отбора ще продължат.", "date": "2018.05.28", "title": "Преглед на основните теми в добруджанския печат"}
{"url": "http://www.focus-news.net/news/2018/05/28/2526909/plovdiv-mitropolit-nikolay-shte-oglavi-arhiereyska-sveta-liturgiya-v-hram-sv-duh-v-selo-trud-po-povod-praznika-sveti-duh.html", "text": "Негово Високопреосвещенство Пловдивският митрополит Николай ще оглави днес архиерейска света Литургия на празника Свети Дух в храм „Св. Дух\" в село Труд, Пловдивско, предаде репортер на Агенция \"Фокус\". Началото на литургията е в 9.00 часа.  \r\nНикола ПЕТКОВ", "date": "2018.05.28", "title": "Пловдив: Митрополит Николай ще оглави архиерейска света Литургия в храм „Св. Дух” в село Труд по повод празника Свети Дух"}
{"url": "http://www.focus-news.net/news/2018/05/28/2526920/plovdiv-povishena-e-opasnostta-ot-padashti-kamani-po-patishtata-asenovgrad-smolyan-i-krichim-devin.html", "text": "Повишена е опасността от падащи камъни по пътищата Асеновград - Смолян и Кричим - Девин. Това каза за Радио „Фокус“ – Пловдив дежурен от Областно пътно управление. Водачите на моторни превозни средства да бъдат внимателни по тези участъци. Пътищата в Пловдивска област са сухи и нормално проходими. До 30 май движението по пътя Шишманци - Белозем, в района на пътния възел при АМ „Тракия“ се осъществява в една лента, поради ремонтни дейности на надлез. Движението в участъка се контролира от светофарна уредба. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. До 30 юни движението по пътя Раковски - Пловдив при пътен възел \"Пловдив-изток\" е ограничено за тежкотоварни МПС с тегло над 12 тона. Поради ремонтни дейности на настилката на АМ „Тракия“ тежкотоварните камиони се отклоняват по обходни маршрути. За посока Пловдив - Бургас по път II-56 Стряма - Брезово до път I-6. За посока Стряма - Бургас – по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“.\r\nТрафикът на територията на град Пловдив е интензивен към този час на деня. Задръствания се образуват по булевардите „Цар Борис III Обединител“, „Христо Ботев“, „Шести септември“, „Васил Априлов“, „Никола Вапцаров“ и „Пещерско шосе“.\r\nВесела КРЪСТЕВА", "date": "2018.05.28", "title": "Пловдив: Повишена е опасността от падащи камъни по пътищата Асеновград - Смолян и Кричим - Девин"}
{"url": "http://www.focus-news.net/news/2018/05/28/2526922/stara-zagora-narodnite-predstaviteli-ot-gerb-shte-se-sreshtnat-s-grazhdani.html", "text": "пресцентъра на ГЕРБ. Депутатът Маноил Манев ще се срещне с граждани в приемен офис на адрес: ул. „Кольо Ганчев“ 62, ет.3. Повече информация и предварително записване на тел. 0888 940 562. Народният представител Емил Христов ще разговаря с граждани от 9.00 до 11.00 часа. Записвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5. Народният представител Радостин Танев ще проведе срещи с граждани  от населените места в Община Раднево. Повече информация на тел. 0885 023 895 – технически сътрудник Надежда Борисова или на адрес: ул. „Май” № 5.\r\nОбластният координатор на ГЕРБ Пламен Йорданов ще се срещне с граждани от 14.00 часа в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.05.28", "title": "Стара Загора: Народните представители от ГЕРБ ще се срещнат с граждани"}
{"url": "http://www.focus-news.net/news/2018/05/28/2526923/sofiya-vavezhda-se-vremenna-organizatsiya-na-dvizhenieto-za-izgrazhdane-na-kanalizatsiya-v-kv-gorna-banya.html", "text": "Въвежда се временна организация на движението за изграждане на канализация в кв. „Горна баня“ по ул. „Урал”. Това съобщиха от пресцентъра на Столична община.  \r\nОт 00.00 часа тази сутрин до 24.00 часа на 30 май 2018 г. се забранява влизането на пътни превозни средства по ул. „Урал” в кв. „Горна баня“ между ул. „Планиница” и ул. „Христо Стефчов“. \r\nЗа същия период се променя маршрутът на автобусна линия № 260 в посока кв. „Горна баня“, както следва: по ул. „Урал”, наляво по ул. „Планиница”, надясно по ул. „Христо Стефчов“ и по маршрута си.", "date": "2018.05.28", "title": "София: Въвежда се временна организация на движението за изграждане на канализация в кв. „Горна баня“"}
{"url": "http://www.focus-news.net/news/2018/05/28/2526921/sputnik-subtropichnata-burya-alberto-prinudi-vlastite-v-kuba-da-evakuirat-hilyadi-mestni-zhiteli.html", "text": "Повече от 5 000 души са евакуирани в Куба, заради преминаващата субтропична буря „Алберто“, съобщава Sputnik.\r\n„Около 3 000 души са евакуирани в централната провинция Санкти Спиритус, заради опасност от наводнения от близкия резервоар, който е препълнен заради тежките валежи“, съобщават от агенция „EFE“.\r\nМеждувременно около 2 000 души са евакуирани в провинцията Вила Клара. Провинциите Пинар дел Рио, Артемиса, Матанзас и Сиего де Авила също са ударени от бурята.\r\n„Алберто“ е първата кръстена буря от ураганния сезон 2018, който официално започва през юни. Тя се сформира в залива на Мексико в петък и заплашва да удари брега на мексиканския залив с тежки дъждове и бури. Йонислав Дочев", "date": "2018.05.28", "title": "Sputnik: Субтропичната буря „Алберто“ принуди властите в Куба да евакуират хиляди местни жители"}
{"url": "http://www.focus-news.net/news/2018/05/28/2526924/burgas-v-burgaskiya-svoboden-universitet-shte-se-provede-hakatona-tsifroviyat-grad-i-az.html", "text": "Днес и утре (29 май) в атриума на Бургаски свободен университет ще се проведе Хакатона \"Цифровият град и аз\". Това съобщиха от пресцентъра на Община Бургас. Официалното откриване на форума ще бъде в 14.00 часа, когато стартът на ИТ състезанието ще бъде даден от Комисаря по цифровата икономика и цифровото общество Мария Габриел, под чийто патронаж ще се състои събитието. Темата и дните за провеждане на Хакатона „Цифровият град и аз“ са в синхрон с провеждането на срещата на Комитета на регионите на Европейския съюз в Бургас на 29 май 2018 г. и със съпътстващите събития на Европейския морски ден, който ще се открие в сградата на БСУ на 31 май. В работата на хакатона ще вземат участие ученици, студенти и докторанти от цялата страна, които в рамките на 24 часа ще търсят софтуерни и бизнес решения за приложения, свързани с цифровото градското развитие и териториите с водни пространства. В края на хакатона екипите ще представят своите готови разработки и приложения пред журита включващи изследователи, бизнес и общини. Класираните на призови места разработки ще бъдат наградени от кметовете участници в срещата на Комитета на регионите и бизнеси партньорите.\r\nНаправленията, в които ще се състезават екипите в Хакатона са: Е-кология и водни пространства, Е-туризъм в града, Е-дебати и гражданско участие, Е-плащания и финтех за всеки, Е-море и неговите ресурси, Е-инфраструктура за всеки, Цифрово образование, Цифрови услуги в администрацията и Смарт е-нергийни източници.\r\nУчениците, студентите и докторантите формират екипи от минимум 3 и максимум 5 участника (задължително включващи и представител с нетехнически профил). Те следва да имат препоръка от ментор (преподавател в съответния университет или гимназия), в която са указани имената на участниците в екипа.\r\nВсички екипи следва да се представят за участие пред организаторите във фоайето на 1 етаж на Бургаския свободен университет от 12.30 до 13.30 часа.\r\nПартньори на събитието са: Агенция за развитие на София; Столична община; Русенският университет „Ангел Кънчев“, Техническият университет София – филиал Сливен, белгийският инвеститор „Кодифик“, ИКТ Клъстер Бургас, Big boy pizza и бургаски гимназии.", "date": "2018.05.28", "title": "Бургас: В Бургаския свободен университет ще се проведе Хакатона \"Цифровият град и аз\""}
{"url": "http://www.focus-news.net/news/2018/05/28/2526926/pregled-na-osnovnite-temi-v-shumenskiya-pechat.html", "text": "„Първата бонсай градина откриха в Шумен“ е водещото заглавие във вестник „Шуменска заря“. Първата бонсай градина в Шумен беше открита в събота в двора на комплекс „Авшарян“, на ул. „Стара планина“ N 2, от кмета на Общината Любомир Христов. Сред първите посетители бяха областният управител проф. Стефан Желев, неговият заместник Петко Шаренков и заместник-кметовете на община Шумен д-р Светлана Маркова и инж. Боян Тодоров. „Почетен знак от Старопланинския събор за шуменски певици“ е заглавие от стр.2 в блроя. Почетния знак на ХХII Старопланински събор „Балкан фолк“ завоюва Групата за фолклорни и патриотични песни, с ръководител Радка Митева, към шуменския факултет на Националния военен университет „Васил Левски“ във Велико Търново. Старопланинският събор се провежда под егидата на Европейската асоциация на фолклорните фестивали откриха в Шумен. „Правна и здравна комисия ще правят правилник за ин витро“, информира ежедневникът. Здравната комисия прие да се прави правилник за подпомагане на семейства с репродуктивни проблеми. „Общо събрание на В и К, Общината изработва становище“, пише всекидневникът. Общинският съвет трябва да упълномощи представителя си в Общото събрание на В и К как да гласува по темите, обявени в дневния ред. На Общото събрание на дружеството ще се обсъжда одитираният годишен финансов отчет. Предвиден е избор на одитор.", "date": "2018.05.28", "title": "Преглед на основните теми в шуменския печат"}
{"url": "http://www.focus-news.net/news/2018/05/28/2526915/za-praznika-sveti-duh-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sveta-troitsa-v-belovo.html", "text": "Днес Православната църква чества Свети Дух, предаде репортер на Агенция „Фокус“. По този повод с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави  архиерейска света Литургия в храм \"Света Троица\" в Белово. Начало: 9.00 часа. От 17.00 часа епископ Яков ще освети кръст в село Ветрен дол.   \r\nНикола ПЕТКОВ", "date": "2018.05.28", "title": "За празника Свети Дух Константийският епископ Яков ще оглави архиерейска света Литургия в храм \"Света Троица\" в Белово"}
{"url": "http://www.focus-news.net/news/2018/05/28/2526927/stolichna-obshtina-razkriva-vremenen-punkt-za-izlezli-ot-upotreba-elektricheski-uredi.html", "text": "Временен мобилен пункт за изземане на електрическо и електронно оборудване ще бъде разкрит в четири поредни дни близо до паметника на „В. Левски“. Това съобщиха от пресцентъра на Столична община. До 31 май мобилният пункт ще приема стари уреди, зарядни, кабели между 12.00 часа и 14.00 часа, за да бъде в максимално улеснение на работещите и живеещите в района.  \r\nНапомняме, че изхвърлянето на електрическо и електронно оборудване в контейнерите за смесени битови отпадъци е забранено. За улеснение на гражданите, Столична община има сключени договори с организации по оползотворяване на излязло от употреба електрическо и електронно оборудване. Всички граждани, които имат уреди за изхвърляне, могат да се обадят на телефон 0800 14 100 или 0885 77 00 41 и уредите им ще бъдат взети от дома безплатно.\r\nПравилното изхвърляне на този вид отпадъци е от изключително значение и има, както екологични, така и социални ефекти. \r\nИнициативата е част от кампанията „Зеленото приключение“, в която Столична община си партнира с радио N-Joy.", "date": "2018.05.28", "title": "Столична община разкрива временен пункт за излезли от употреба електрически уреди"}
{"url": "http://www.focus-news.net/news/2018/05/28/2526907/makfaks-makedoniya-nikola-dimitrov-zaminava-na-dvudnevna-vizita-v-bryuksel.html", "text": "Изпълнението на реформите и интеграцията на Македония в Европейския съюз ще бъдат темите на разговор по време на двудневната визита на министърът на външните работи на Македония Никола Димитров в Брюксел, съобщава македонската агенция „Макфакс“.\r\nСпоред съобщението на външното министерство Димитров ще участва в работна закуска със своите колеги от държавите-членки на ЕС, организирана в рамките на българското председателство на Съвета на ЕС, предстоящото австрийско председателство и в навечерието на Съвета за външни работи на ЕС.\r\n„Дискусиите ще се фокусират върху процесите на европейска интеграция на Република Македония, изпълнението на правителствената програма за реформи, както и отношенията на добросъседство“, се казва още в съобщението на министерството.\r\nВъв втория ден от визитата си Димитров ще направи обръщение към брюкселския център за Европейски политики на тема: „Македонският спор за името: изпитанието пред ЕС за разширяване на Балканите“.\r\nОт македонското МВнР допълниха, че по време на престоя си в Брюксел Димитров ще се срещне с представители на европейските институции и няколко външни министри на държави-членки на ЕС, без обаче да посочва дали ще се срещне с гръцкия си колега Никос Кодзиас.  Йонислав Дочев", "date": "2018.05.28", "title": "„Макфакс“ (Македония): Никола Димитров заминава на двудневна визита в Брюксел"}
{"url": "http://www.focus-news.net/news/2018/05/28/2526929/dobrich-do-kraya-na-mesetsa-shte-prodalzhat-remontnite-deynosti-po-okolovrastniya-pat-na-grada.html", "text": "До края на месеца движението по Околовръстния път трябва да се осъществява с повишено внимание поради ремонтни дейности, движението на автомобили се регулира с пътни знаци, предаде кореспондент на Радио „Фокус” – Варна. Продължават ремонтните дейности по пътя Добрич – Варна. Движението е регулирано с пътни знаци. Движението по път II-71 Силистра – Добрич в района на с. Коларци трябва да се осъществява с повишено внимание поради пропадане на част от пътното платно. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по лот 3 и лот 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, духа слаб вятър. \r\nЖулиета НИКОЛОВА", "date": "2018.05.28", "title": "Добрич: До края на месеца ще продължат ремонтните дейности по Околовръстния път на града"}
{"url": "http://www.focus-news.net/news/2018/05/28/2526931/sofiya-vavezhda-se-vremenna-organizatsiya-na-dvizhenieto-za-provezhdane-na-proleten-bazar-na-knigata.html", "text": "Въвежда се временна организация на движението за провеждане на „Пролетен базар на книгата”. Това съобщиха от пресцентъра на Столична община. До 19.30 часа на 28 май и от 17.00 до 19.30 часа на 3 юни се забранява престоят и паркирането на пътни превозни средства с изключение на автомобилите обслужващи мероприятието на бул. „Патриарх Евтимий” в частта до ул. „Проф. Фритьоф Нансен” от страната на НДК.", "date": "2018.05.28", "title": "София: Въвежда се временна организация на движението за провеждане на „Пролетен базар на книгата”"}
{"url": "http://www.focus-news.net/news/2018/05/28/2526919/sofiya-episkop-polikarp-shte-oglavi-sv-liturgiya-v-hrama-sv-duh-v-kv-nadezhda.html", "text": "Всяка година на следващия ден, след като Православната църква чества своя рожден ден с празника Петдесетница, тя прославя третото лице на Светата Троица - Светият Дух. По този повод днес в столичния храм \"Св. Дух\" в кв. \"Надежда\" ще бъде отслужена св. Литургия, оглавена от еп. Поликарп, викарий на Софийския митрополит, предаде репортер на Агенция \"Фокус\". Началото на светата Литургия ще бъде в 9.00 часа. \r\nНикола ПЕТКОВ", "date": "2018.05.28", "title": "София: Епископ Поликарп ще оглави св. Литургия в храма \"Св. Дух\" в кв. \"Надежда\""}
{"url": "http://www.focus-news.net/news/2018/05/28/2526932/api-dvizhenieto-se-osashtestvyava-v-edna-lenta-po-avtomagistrala-struma-pri-km-84-predi-tunela-kray-kocherinovo-v-posoka-sofiya-poradi-patnotransportno-proizshestvie.html", "text": "Движението се осъществява в една лента по автомагистрала \"Струма\" при км 84 преди тунела при Кочериново в посока София поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.05.28", "title": "АПИ: Движението се осъществява в една лента по автомагистрала \"Струма\" при км 84 преди тунела край Кочериново в посока София поради пътнотранспортно произшествие"}
{"url": "http://www.focus-news.net/news/2018/05/28/2526930/yambol-praznuva-s-rok-kontserti-festivali-turisticheski-atraktsii-i-poreditsa-ot-teatralni-spektakli.html", "text": "Палитра от културни събития с национална значимост са вплетени в празничната програма, посветена на Деня на Ямбол - 28 май (Свети Дух). Най-мащабните прояви ще бъдат в първите седмици на месец юни. Това съобщиха от пресцентъра на Община Ямбол. Кулминацията е на 2 юни, събота, с мега-концерта на култовата група „Uriah Heep“. Преди Мик Бокс и компания, на площада пред община Ямбол ще излязат „СТЕНЛИ Live“. Станислав Сланев – Стенли (вокали), Иво Чалъков (китара), Стефан Попов (ударни) и Димитър Ковачев – Фънки (бас-китара) ще представят емблематични хитове на една от най-обичаните български групи – „Тангра“, както и авторски парчета. Концертът е с начален час 20.00, вход свободен. В съботния и неделния ден на 2-3 юни Градският парк ще бъде територия на традиционния Арт-фестивал „Отворени пространства“. Тази година акцентите в него са  Националният графити фест и Национален ролер фест. На 12 юни, в Ямбол е първото представяне след премиерата му в София на най-новия спектакъл на Камен Донев - „Македонски песни“. Концертът е с начален час 20.00 в зала „Диана“. В същото време, в дните от 11 до 16 юни се провеждат ХХІІІ Театрални празници „Невена Коканова“. В шест поредни вечери на ямболска сцена гостуват постановки на различни театри от страната. Гладиаторски битки, базар и анимации с представяне на бойни умения, бит, вярвания, храни и напитки от времето на траки, римляни, средновековна епоха – това са само част от атракциите, подготвяни в седмото издание на Панаира на туристическите забавления и анимации. Мястото отново е Тракийският и античен град „Кабиле“, а дните: 15-17 юни. Древното тракийски светилище в археологическия резерват очаква своите посетители и рано сутринта на 21 юни за посрещане на най-дългия ден в годината с възстановка на орфически ритуал отпреди над 2000 години.", "date": "2018.05.28", "title": "Ямбол празнува с рок-концерти, фестивали, туристически атракции и поредица от театрални спектакли"}
{"url": "http://www.focus-news.net/news/2018/05/28/2526925/varna-apelativniyat-sad-shte-gleda-deloto-sreshtu-anita-meyzer.html", "text": "Апелативният съд във Варна ще гледа съдебното заседание по наказателното дело на Анита Желева от 9.00 часа. Това съобщиха от пресцентъра на Апелативен съд - Варна. Анита Желева обжалва осъдителната присъда на Окръжен съд – Варна, признал вината ѝ за 2 престъпления – затова, че причинила по непредпазливост смъртта на съпруга си Николай и затова, че предложила подкуп на полицейски служител. Припомняме, че Желева се отрече от показанията, дадени на досъдебното производство, както и от тези, които на два пъти е правила пред първата съдебна инстанция. На предходното заседание пред Апелативен съд-Варна, тя представи нова версия за обстоятелствата, свързани със завързването на т.нар. “свински опашки“ около краката и врата на съпруга си Николай. Според нея Николай сам е поставил и затегнал две стяжки около врата си. В хода на съдебното заседание и след изявление на вещите лица, работили по допълнителната СМЕ, съдът установи, че при изготвянето на заключението по експертизата, експертите не са се запознали с всички материали, налични по досъдебното производство, в това число и с протоколите за оглед на местопроизшествието. Съдът се съобрази със становището на прокуратурата и на защитата на близките на Николай Димов и допусна повторна комплексна СМЕ с участието на трасолог. Екипът от вещи лица ще трябва да се запознае с всички налични материали, събрани в хода на досъдебното производство(протоколи за оглед, фотоалбуми и др.), включително и с тези, събрани при гледането на делото пред първата съдебна инстанция и при въззивния контрол. С оглед на обстоятелството, че протоколите за оглед, писани на ръка от разследващия полицай са нечетливи, съдът указа на полицейския служител да ги приведе във вид, който да се ползва от вещите лица. Съставът на Апелативен съд – Варна разпита и разследващия полицай Веселин Радев, водил близо 8 часа оперативна беседа с Желева часове след установяване смъртта на съпруга ѝ. Варненският апелативен съд отново остави без уважение молбата на защитата на Анита Желева за изменение на мярката ѝ за неотклонение. След като се запозна с представена от защитата ѝ епикриза от проведено лечение на подсъдимата в затворническа болница София, съдът назначи изготвянето на СМЕ на Желева. Тя ще трябва да установи дали наличното заболяване ѝ позволява престой в местата за лишаване от свобода.Припомняме и присъдата, която подсъдимата обжалва пред Варненския апелативен съд. За убийството по непредпазливост Желева получи от първата съдебна инстанция три години и половина затвор, а затова, че е предложила подкуп от 30 000 евро на разследващия полицай съдът ѝ присъди 4 години и половина “лишаване от свобода“. От двете наказания Анита Желева ще търпи по-тежкото. Окръжен съд - Варна наложи на подсъдимата глоба в размер на 8 000 лева, както и обезщетение на майката на Николай в размер на 150 000 лв.", "date": "2018.05.28", "title": "Варна: Апелативният съд ще гледа делото срещу Анита Мейзер"}
{"url": "http://www.focus-news.net/news/2018/05/28/2526933/pregled-na-osnovnite-temi-v-starozagorskiya-pechat.html", "text": "„Вдигат квартал на мястото на фабрика „Слънце“ е водещо заглавие от страниците на вестник „Старозагорски новини“. Изместват производството на цигари край кв. \"Кольо Ганчев\". Нов жилищен квартал предстои да бъде изграден на мястото на все още действащата цигарена фабрика \"Слънце\" в Стара Загора, съобщи председателят на общинския съвет Таньо Брайков. Той се позова на представени инвестиционни намерения от собствениците на фабриката, които вече са разрушили част от сградите и дори са си извадили Подробен устройствен план за терена. Въпрос на време било същата съдба да имат и останалите, все още работещи, цехове. Теренът е в съседство с новия старозагорски парк \"Артилерийски\", в близост има и големи свободни терени, притежание на частни лица, които могат да бъдат приобщени. По данни на Таньо Брайков производството на цигари и обработката на тютюни ще бъдат изнесени на терен в близост до крайния градски квартал \"Кольо Ганчев\", предстои земята там да промени предназначението си. Фабрика \"Слънце\" беше приватизирана през 2008 година, акциите бяха изтъргувани през Българската фондова борса. 21.4 млн. лв. бяха платени тогава от компания, близка до групата \"Химимпорт\". Впоследствие мажоритарният пакет акции беше прехвърлен на \"Сила холдинг\". Изграждането на нов жилищен квартал на мястото на цигарената фабрика е било включено в дневния ред на извънредно общо събрание на акционерите, проведено на 30 март т.г., показва фирмената страница \"Слънце Стара Загора Табак\" АД. На него е трябвало да бъде взето решение за учредяването на дъщерно дружество \"Слънце Естейт\" ЕООД чрез апортиране на недвижим имот от 17 336 кв.м. Същото дружество е трябвало да бъде продадено на \"Сила холдинг\" АД за 5.3 млн. лв. Тогава решение не е било взето поради наложена забрана от Комисията за финансов надзор. Ново редовно общо събрание на акционерите на \"Слънце Табак Стара Загора\" АД е насрочено за 22 юни, в дневния ред липсва точката за дъщерното дружество и продажбата му, но предложение за това може да бъде направено от всеки акционер, собственик на над 5% от капитала. Към момента мажоритарен акционер е \"Сила холдинг\" АД, който притежава 61.74%, 3% притежава Универсален пенсионен фонд \"Съгласие\". \r\n„Показват зад бронирано стъкло цигулка \"Гуарнери\" на Руджеро Ричи“, пише още изданието. Оригинална цигулка, изработена преди три века от гениалния майстор Джузепе Гуарнери, с която до смъртта си е свирил световноизвестният американски музикант от италиански произход Руджеро Ричи (1918-2012 г.), ще бъде показана за 24 часа в България, съобщи лютиерът Едрьо Едрев. Инструментът Guarneri del Gesu 1742 - Ricci пристига от Китай, той е бил закупен от тамошен милионер на търг през 2013 година. С тази цигулка Ричи през далечната 1947 година е направил пълни записи на произведенията на Паганини в оригиналната им форма. Същите 24 капричии той повтаря и през 1997 година, тогава обаче използва цигулка на Гуарнери, предоставена му от общината в Генуа. Руджеро Ричи е концертирал по цял свят, преди да почине през 2012 година на два пъти е бил в България - през 1971 и 1987 г. Съдействие за показването на тази цигулка е оказал проф. Дзенг Куанг, бивш министър на културата на Китай, с когото Едрев е бил състудент в лютиерската академия \"Антонио Страдивари\". Китаецът е сред членовете на международното жури, което ще реши кои от близо 200-те инструмента, представени в първото извън Кремона състезание, ще бъдат отличени. В Казанлък вече са пристигнали над 130 инструмента, изработени от майстори в 11 страни. Само от Китай пристигнаха 40, сред вече приетите има от Нова Зеландия, Мексико, Франция, САЩ и др. Българските надхвърлят 30, коментира Едрев. \"Гуарнерито\" на Руджеро Ричи ще бъде показано зад блиндирано стъкло около обяд на 1 юни, витрината е доставена специално за него в казанлъшкия Музей на розата. \r\nЦената, която притежателят на този инструмент е заплатил на търга, е една от най-строго пазените тайни. Знае се, че по света има поне три цигулки на Гуарнери, които струват между 10 и 16 млн. долара. С една от тях свири световноизвестната Ан Акико Майерс, за нея се знае, че е принадлежала на Наполеон. В България с \"Гуарнери\" свири единствено Васко Ешкенази, която му е предоставена от анонимен негов почитател. Най-скъпият инструмент, ползван от родните музиканти, е \"Страдивариусът\" на Минчо Минчев, закупен от българската държава специално за него през 1977 година. \r\n„Демократичен Казанлък\" почете земеделски лидер. Пише още ежедневникът. 20-годишният Антон Бонев попада в кървава клопка в Александрово. Активисти на сдружение \"Демократичен Казанлък\" почетоха една тъжна годишнина - от зверското убийство на младежкия земеделски лидер Антон Бонев Петков. На 25 май 1946 година лидерът на околийската организация на Земеделския младежки съюз се озовава по партийни дела в павелбанското село Александрово. Мнозинството от местното население са земеделци, като комунистите се броят на пръстите на двете ръце. Наближават избори и местните ремсисти решават да действат. За реализирането на пъкления си замисъл привличат двама бивши партизани от Тъженския отряд. И вечерта две ремсистки се срещат с 20-годишния Антон Бонев, помолват го да излезе навън. Така земеделският лидер попада в засада. Отвличат го извън селото, където го събличат гол, разпъват го на кръст на земята с помощта на колчета и въжета. И започват да се гаврят с него - отрязват гениталиите и му ги слагат в устата, после разпарят корема му. Довършват го, като му прерязват гърлото. Зловещото убийство така и остава неразследвано и неразкрито от Отечественофронтовската власт. Днес само една паметна плоча до Поликлиниката в Казанлък напомня за младежкия земеделски лидер Антон Бонев и за трагичната му кончина. \"Демократичен Казанлък\" призовава да не забравяме невинните жертви и да не допускаме кървавият терор и тоталитаризмът да се завърнат в обществено-политическия живот на България.", "date": "2018.05.28", "title": "Преглед на основните теми в старозагорския печат"}
{"url": "http://www.focus-news.net/news/2018/05/28/2526938/smolyan-pochistvane-na-reguli-se-izvarshva-po-patya-hvoyna-chepelare.html", "text": "Нормално се осъществява движението по пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево, температурата на въздуха е в интервала от 12 до 16 градуса, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През нощта не са получавани сигнали за инциденти в по пътищата в региона. Почистване на регули се извършва по направлението Хвойна – Чепеларе от км 64 до км 74. Движението в този участък  се осъществява с повишено внимание спрямо създадената организация. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nВ Смолян пътните настилки по улиците са сухи, автомобилният трафик е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.28", "title": "Смолян: Почистване на регули се извършва по пътя Хвойна – Чепеларе"}
{"url": "http://www.focus-news.net/news/2018/05/28/2526939/sofiya-vavezhda-se-vremenna-organizatsiya-na-dvizhenieto-vav-vrazka-s-rekonstruktsiya-na-toploprovodni-otkloneniya-po-ul-sv-sv-kiril-i-metodiy.html", "text": "Въвежда се временна организация на движението във връзка с реконструкция на топлопроводни отклонения по ул. „Св. св. Кирил и Методий”. Това съобщиха от пресцентъра на Столична община. От днес до 24 юни 2018 г. се забранява влизането на пътни превозни средства по ул. „Св. св. Кирил и Методий” между ул. „Веслец“ и ул. „Сердика“.", "date": "2018.05.28", "title": "София: Въвежда се временна организация на движението във връзка с реконструкция на топлопроводни отклонения по ул. „Св. св. Кирил и Методий”"}
{"url": "http://www.focus-news.net/news/2018/05/28/2526940/varna-ostava-v-sila-ogranichenieto-za-dvizhenie-na-tezhkotovarni-avtomobili-nad-10-tona-po-patya-kranevo-varna-pri-km-83100-a-obhodniyat-marshrut-e-po-pat-kichevo-obrochishte.html", "text": "Сухи са пътните настилки на територията на областта, предаде репортер на Радио „Фокус“ – Варна. Времето е ясно, видимостта е добра. Движението по основните направления за София, Бургас и Добрич е с нормална интензивност. По данни на Агенция „Пътна инфраструктура“ по автомагистрала „Черно море“ трафикът се осъществява при пълно затваряне на платното в посока Бургас и пренасочване на движението в платното в посока Варна поради ремонт на виадукт „Звездица”. Остава в сила ограничението за движение на тежкотоварни автомобили над 10 тона по пътя Кранево – Варна при км 83+100, като обходният маршрут е по участъка Кичево – Оброчище. Работи се и по част от третокласната пътна мрежа в областта. По пътя Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента, тъй като има частични ремонтни дейности на асфалтовата настилка.\r\nМарияна ВАЛЕНТИНОВА", "date": "2018.05.28", "title": "Варна: Остава в сила ограничението за движение на тежкотоварни автомобили над 10 тона по пътя Кранево – Варна при км 83+100, а обходният маршрут е по път Кичево – Оброчище"}
{"url": "http://www.focus-news.net/news/2018/05/28/2526935/burgas-dvizhenieto-e-ogranicheno-za-motorni-prevozni-sredstva-nad-10-t-po-patya-varovnik-valchanovo-hanche-ot-km-20000-do-39200-poradi-stesnyavane-na-patnoto-platno.html", "text": "С нормална интензивност се осъществява движението в областта. Това каза за Радио „Фокус“ – Бургас дежурният в Областно пътно управление. Пътищата са сухи и нормално проходими. Няма ограничения на видимостта. Извършват се ремонтни дейности на пътя Слънчев Бряг – Бургас с изграждане на второ платно, в участъка Поморие - Ахелой. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни 2018 г.\r\nДвижението е ограничено за моторни превозни средства над 10 т по пътя Варовник – Вълчаново ханче от км 20+000 до 39+200 поради стесняване на пътното платно. Срокът е до 31 декември  2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до края на годината. Движението по пътя Черница – Сунгурларе – Чубра е ограничено за моторни превозни средства над 10 т поради намален габарит на пътното тяло. Срокът е 31 декември 2018 г.\r\nДеница ДИМИТРОВА", "date": "2018.05.28", "title": "Бургас: Движението е ограничено за моторни превозни средства над 10 т по пътя Варовник – Вълчаново ханче от км 20+000 до 39+200 поради стесняване на пътното платно"}
{"url": "http://www.focus-news.net/news/2018/05/28/2526937/evrodeputatite-shte-obsadyat-paketa-mobilnost-sreshtu-koyto-protestiraha-balgarskite-prevozvachi.html", "text": "Евродепутатите ще обсъдят пакета „Мобилност“ на Европейската комисия. Заседанието на Европейският парламент започва в 18.00 часа българско време. Пакетът за мобилността е първата тема, която евродепутатите ще дебатират. На 17 май превозвачи от цялата страна излязоха на мирен протест срещу подготвяните промени. Предвидените регулации въвеждат задължението за ползване на редовната седмична почивка извън борда на превозното средство. Според браншовите организации това ще принуждава шофьорите да оставят товара си, за който са лично отговорни, а това ще им струва допълнителни разходи за застраховка и престой в хотел. Те се обявяват още и срещу изискването за завръщане „у дома” на всеки три седмици, защото така предприятията ще правят допълнителни разходи за транспорт на служителите, за да се върнат в страната. Протестът на превозвачите се проведе в деня на Срещата на върха между лидерите на ЕС и Западни Балкани. Правителството подкрепи исканията им.", "date": "2018.05.28", "title": "Евродепутатите ще обсъдят пакета „Мобилност“, срещу който протестираха българските превозвачи"}
{"url": "http://www.focus-news.net/news/2018/05/28/2526942/veliko-tarnovo-dvizhenieto-se-osashtestvyava-v-edna-lenta-prez-prohoda-tvarditsa-elena-ot-km-47-do-km-48-poradi-propadane-na-patnoto-platno-i-nalichie-na-svlachishte.html", "text": "Натоварен е трафикът във Велико Търново в сутрешните часове, предаде репортер на Радио „Фокус” – Велико Търново. Времето е слънчево. Температурата на въздуха е 16 градуса. Пътните настилки са сухи. Интензивно е движението на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график. Извършват се ремонти на водопроводна мрежа в старата част на града. На места движението се осъществява в едната лента.\r\nСухи са пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.05.28", "title": "Велико Търново: Движението се осъществява в една лента през прохода Твърдица – Елена от км 47 до км 48 поради пропадане на пътното платно и наличие на свлачище"}
{"url": "http://www.focus-news.net/news/2018/05/28/2526944/mvr-13-dushi-sa-raneni-pri-katastrofi-v-stranata-prez-izminaloto-denonoshtie.html", "text": "13 души са ранени при катастрофи в страната през изминалото денонощие. Това съобщиха от пресцентъра на МВР. В страната са станали 9 пътнотранспортни произшествия, при които няма загинали. В София са станали 34 леки и 3 тежки пътни инцидента, при които има четирима ранени. От началото на месеца в катастрофи са загинали 28 души, ранените са 561. 181 са жертвите на пътя от началото на годината, а ранените са 2330.", "date": "2018.05.28", "title": "МВР: 13 души са ранени при катастрофи в страната през изминалото денонощие"}
{"url": "http://www.focus-news.net/news/2018/05/28/2526943/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Нормално интензивен е трафикът на ГКПП „Кулата“. Това съобщиха за Радио „Фокус“ - Пирин от Гранична полиция. Спокоен е трафикът на ГКПП „Илинден“. Без проблеми се осъществява преминаването на останалите гранични пунктове с Република Гърция.\r\nНатали СТЕФАНОВА", "date": "2018.05.28", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/05/28/2526941/gabrovo-dvizhenieto-v-uchastak-ot-pat-draganovtsi-gabrovo-se-osashtestvyava-v-edna-lenta-poradi-izvarshvane-na-remont.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Температурата на въздуха е 16°. Пътните настилки са сухи. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС над 12 тона и ремаркета и полуремаркета над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак, а обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движение в участък от път  Севлиево – Драгановци се осъществява с повишено внимание  поради извършване на строително монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.05.28", "title": "Габрово: Движението в участък от път Драгановци – Габрово се осъществява в една лента поради извършване на ремонт"}
{"url": "http://www.focus-news.net/news/2018/05/28/2526928/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ – Сливен организират приемни за граждани. Това съобщиха от пресцентъра на ПП ГЕРБ. Срещата на Силвия Маринова и Здравко Костадинов с жители на Сливен ще се състои от 9.30 до 16.30 часа днес. На 4 юни от 9.30 до 16.30 часа ще приемат Георги Николаев и Димитър Митев. Приемните се провеждат в офиса на ГЕРБ в Сливен на адрес: ул. \"Цар Освободител\" №17. Предварителното записване се прави на тел. 044/63 32 23.", "date": "2018.05.28", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2018/05/28/2526936/reuters-shinzo-abe-shte-ubezhdava-donald-tramp-za-reshavashtata-rolya-na-yaponskite-avtomobili-za-rastezha-na-amerikanskata-ikonomika.html", "text": "Министър-председателят на Япония Шинзо Абе заяви в понеделник, че ще се опита да убеди президента на САЩ Доналд Тръмп за решаващата роля, която играят производителите на автомобили от неговата страна за растежа на американската икономика, предава Reuters.\r\nМиналата седмица администрацията на Тръмп реши да започне разследване на вноса на автомобили, което може да доведе до ново увеличение на митата, подобно на това, което беше наложено на стоманата и алуминия.\r\n„Японските автопроизводители създават работни места и имат голям принос към американската икономика“, заяви Абе пред местния парламент, когато бе попитан от депутат дали Япония ще отговори на мерките на САЩ.\r\nПревод и редакция:", "date": "2018.05.28", "title": "Reuters: Шинзо Абе ще убеждава Доналд Тръмп за решаващата роля на японските автомобили за растежа на американската икономика"}
{"url": "http://www.focus-news.net/news/2018/05/28/2526947/v-tsentralata-na-bsp-shte-se-provede-preskonferentsiya.html", "text": "От 13:00 часа в централата на БСП на ул. „Позитано” № 20 ще се проведе пресконференция. Това съобщиха от пресцентъра на партията.", "date": "2018.05.28", "title": "В централата на БСП ще се проведе пресконференция"}
{"url": "http://www.focus-news.net/news/2018/05/28/2526948/pregleda-na-osnovnite-temi-v-burgaskiya-pechat.html", "text": "„С над 1 милион лева вдъхват живот на стари сгради в историческото ядро на Бургас“ е водещата тема в днешното издание на ежедневника „Черноморски фар“. Обновяват къщи на „Богориди“, „Батемберг“ и „Александровка“ е подзаглавието на темата. Община Бургас е обявила обществена поръчка за избор на фирма, която да реставрира 10 сгради в центъра на морския град. „След любовни драми в „Меден Руднки“: Млад мъж отне живота си, друг потроши врата на вход“, е следващо заглавие на вестника. 26-годишният Атанас отне живота си след любовен скандал с приятелката си. Вратата на вход 1 на блок 387 отново в „Меден Рудник“ пък стана жертва след любовен скандал. „Приморско отбеляза своя празник“, „В Руен празнуваха 39 години община“ и „Божура“ събра изпълнители от 4 до 19 години“ са други заглавия в днескашното издание.\r\nТема на днешния брой е „Над 7000 ученици счупиха рекорда за най-голямо празнично шествие. Море от ученици, учители и културни дейци заля обновената улица „Богориди“. Целият град се бе събрал в центъра, за да отбележи най-хубавия и най-български празник – 24 май.", "date": "2018.05.28", "title": "Прегледа на основните теми в бургаския печат"}
{"url": "http://www.focus-news.net/news/2018/05/28/2526952/pregled-na-osnovnite-temi-vav-varnenskiya-pechat.html", "text": "„Път от Варна ще свърже България с Украйна“, информира на първа страница днешният брой на варненския вестник „Черно море“. Украйна и България ще построят международен път и ще си сътрудничат в сферата на образованието. Това бе заявено от президента на Украйна Петро Порошенко по време на срещата му с българския министър-председател Бойко Борисов, пише вестник „Сегодня“. „Близо 50% от заявленията за първи клас са подадени през първите 5 часа“, допълва изданието. За първа година първокласниците ще влизат по нови правила, като водещ критерий е близостта до училището по постоянен или настоящ адрес на детето. Входящият номер няма значение при класирането. „Европейски форум за дигиталното културно наследство се провежда в галерия „Графит”, информира изданието. Днес и утре в галерия „Графит” във Варна ще се проведе международна конференция „Визия за европейско културно наследство 2025“, която се реализира в рамките на културната програма на българското председателство на Съвета на Европейския съюз с подкрепата на Национален фонд „Култура”. Събитието се провежда под патронажа и с участието на комисар Мария Габриел, „Цифрова икономика и цифрово общество“. Организатори на форума са Регионалната библиотека „Пенчо Славейков” – Варна, и фондация „Европеана“. „Отбелязаха 102 години от началото на подводното плаване у нас“ е друго заглавие в броя. С почит към военните подводничари пред щаба на ВМС във Варна отбелязаха 102 години от началото на подводното плаване в България. Представители на Военноморските сили, община Варна, Областната управа и кметства присъстваха на военната церемония. Свещеник от Варненската и Великопреславска митрополия отслужи молебен. По време на събитието командирът на ВМС контраадмирал Митко Петев представи и реновираната сграда № 3, която е част от командването на флота и се намира точно до основната сграда на щаба. „6 тона амфетамини, декларирани като лимонтузу, задържаха на порт Варна“, четем още в броя. Стока, декларирана като лимонена киселина, бе задържана на пристанище Варна, след като се оказала амфетаминопроизводно вещество с внушителното количество 6 тона. „От години във Варна не е зала- вяно подобно количество наркотик“, каза пред журналисти окръжният прокурор Владимир Чавдаров. На стр. 5 в рубриката „Морски бизнес“ вестникът публикува интервю с Ангел Забуртов, генерален директор на ДП „Пристанищна инфраструктура”.", "date": "2018.05.28", "title": "Преглед на основните теми във варненския печат"}
{"url": "http://www.focus-news.net/news/2018/05/28/2526951/plovdiv-pametnik-na-vasil-levski-shte-bade-otkrit-v-grad-stamboliyski.html", "text": "Паметник на Васил Левски ще бъде открит в град Стамболийски. Това съобщиха за Радио „Фокус”-Пловдив от Общината. Откриването ще се проведе от 20 часа на площада в града. На официалната церемония е поканена да присъства Цвета Караянчева, председател на Народното събрание. За прерязването на лентата и освещаването на мемориалния знак е поканен пловдивският митрополит Николай. Предвидена е заря-проверка с участието на 68-ма бригада „Специални сили“.\r\nСлово пред паметника ще изнесат Цвета Караянчева и кметът на Стамболийски Георги Мараджиев. Поканени са и народни представители.\r\nСъбитието ще се излъчва на две видеостени, като едната ще бъде разположена на площада с паметника, а другата – на другия площад – пред Народно читалище „Н. Й. Вапцаров“, където ще има специално изградена сцена и веднага след откриването на паметника на Левски, там ще започне концерт на Николина Чакърдъкова.\r\nНа същия ден се отбелязва и празникът на Стамболийски, който се чества винаги на Свети дух.", "date": "2018.05.28", "title": "Пловдив: Паметник на Васил Левски ще бъде открит в град Стамболийски"}
{"url": "http://www.focus-news.net/news/2018/05/28/2526934/shumen-okrazhniyat-sad-shte-zasedava-po-deloto-sreshtu-dvamata-mashinisti-obvineni-za-vlakovata-katastrofa-v-hitrino-prez-2016-g.html", "text": "Окръжният съд ще заседава по делото срещу двамата машинисти, обвинени за влаковата катастрофа в Хитрино през 2016 г., предаде репортер на Радио „Фокус“ - Шумен. Поредното заседание по делото за влаковата катастрофа от 10 декември 2016 година е насрочено от 9.00 часа в Окръжен съд - Шумен. Машинистите Димитър Михнев и Радослав Петков са обвиняеми за инцидента, при който загинаха 7 души, а 14 бяха пострадали.\r\nИвелина ИВАНОВА", "date": "2018.05.28", "title": "Шумен: Окръжният съд ще заседава по делото срещу двамата машинисти, обвинени за влаковата катастрофа в Хитрино през 2016 г."}
{"url": "http://www.focus-news.net/news/2018/05/28/2526946/varna-sveta-liturgiya-se-otsluzhva-v-hramovete-v-grada-za-praznika-sveti-duh.html", "text": "Света литургия се отслужва в храмовете във Варна за празника Свети Дух, предаде репортер на Радио „Фокус“ – Варна. В понеделник след Петдесетница църквата прославя Светата Животворна Троица – Бог-Отец, Бог-Син, Бог-Дух Свети, които имат равно достойнство. Светите отци казват, че Светият Дух не е създаден от Отца, не е сътворен, не е роден, но произлиза от Него. Тази Божествена тайна Православната църква не се решава да подложи на разсъждение, защото смята, че Господ открива на човека само толкова, колкото му е необходимо за неговото спасение и много тайни остават за нас зад непроницаема завеса. Според представите на християнската вяра Свети Дух дава живот на тварите и освещава човешките души и тела. Той се изобразява като гълъб в църковните изображения.\r\nЗа празника в храм “Св. Атанасий“ във Варна традиционно бе отслужена и ранна литургия, предназначена за работещите енориаши, за да успеят да се черкуват на празника.\r\nМарияна ВАЛЕНТИНОВА", "date": "2018.05.28", "title": "Варна: Света литургия се отслужва в храмовете в града за празника Свети Дух"}
{"url": "http://www.focus-news.net/news/2018/05/28/2526955/sofiya-vremenno-se-zabranyava-spiraneto-na-avtomobili-v-uchastak-na-ul-moskovska.html", "text": "Временно се забранява спирането на автомобили в участък на ул. „Московска“ в София. Това съобщиха от пресцентъра на Столична община. От 12.00 часа до 14 00 часа на днес,  на 29, 30 и 31 май се забраняват престоят и паркирането на пътни превозни средства на ул. „Московска“ от страната на Ботаническата градина на БАН за разполагане на мобилен пункт за изземане на старо електрическо и електронно оборудване.", "date": "2018.05.28", "title": "София: Временно се забранява спирането на автомобили в участък на ул. „Московска“"}
{"url": "http://www.focus-news.net/news/2018/05/28/2526949/blagoevgrad-mezhdunarodna-nauchna-konferentsiya-140-godini-makedonski-vapros-shte-se-provede-v-zala-22-septemvri.html", "text": "Международна научна конференция „140 години Македонски въпрос“ ще се проведе в зала „22 септември“ и в Правно-историческия факултет на ЮЗУ „Неофит Рилски“. Това съобщиха организаторите на конференцията. В зала „22 септември“ в 10.30 започва пресконференция на Македонския научен институт. След това в 11.00 часа започва откриването, на което ще представят пленарните си доклади доц. д-р Димитър Тюлеков и доц. д-р Александър Гребенаров. В 14.00 часа в Правно-историческия факултет започват заседанията на конференцията. Сред организаторите са Община Благоевград, Македонски научен институт, Югозападен университет „Неофит Рилски“ и Института за исторически изследвания към БАН.", "date": "2018.05.28", "title": "Благоевград: Международна научна конференция „140 години Македонски въпрос“ ще се проведе в зала „22 септември“"}
{"url": "http://www.focus-news.net/news/2018/05/28/2526954/kyustendil-lekotovaren-avtomobil-e-avariral-na-avtomagistrala-struma-sled-tunela-pri-kocherinovo-nyama-postradali.html", "text": "Лекотоварен автомобил е аварирал на автомагистрала „Струма”, на пътното платно са паднали моторни лодки. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ пътният инцидент е възникнал след тунела при Кочериново, посока София. Няма пострадали. Лодките са паднали в аварийната лента, затруднено е движението на моторни превозни средства по активната лента на автомагистралата. На място има полицейски екипи. Очаква се кран, чрез който лодките да бъдат отстранени.\r\nВенцеслав ИЛЧЕВ", "date": "2018.05.28", "title": "Кюстендил: Лекотоварен автомобил е аварирал на автомагистрала „Струма” след тунела при Кочериново, няма пострадали"}
{"url": "http://www.focus-news.net/news/2018/05/28/2526945/tatyana-dimitrova-oik-devin-vanshni-litsa-sa-se-opitvali-da-se-namesyat-pri-broeneto-na-byuletinite-na-vtoriya-tur-na-izborite-za-kmet-na-beden.html", "text": "На втория тур на кметските избори в Беден има избран кмет и той е Стоян Настанлиев от ГЕРБ, който е получил 121 гласа. За опонентът му от БСП Николай Димов са гласували 112 души. Това съобщи за Радио „Фокус“ – Смолян Татяна Димитрова, председател на Общинската избирателна комисия – Девин. 10 са недействителните бюлетини, пуснати по време на гласуването. Изборния ден приключи при 70% избирателна активност, като от 351 гласоподаватели, 245 са упражнили правото си на глас.\r\nПо думите ѝ след края на изборния ден, по време на броенето на бюлетините, външни лица са се опитвали да се намесят. „Официално засега няма постъпили жалби, като ситуацията е овладяна от членовете на Секционната избирателна комисия и охраната. Не е имало ексцесии, но външни лица са се опитвали да се налагат и да се намесват при броенето и явно е имало недоволство от крайния резултат от тези, които са загубили изборите“, добави Димитрова. Тя уточни, че вече пътуват за София, за да се предадат бюлетините в ЦИК.\r\nНели ГЕРГЬОВСКА", "date": "2018.05.28", "title": "Татяна Димитрова, ОИК – Девин: Външни лица са се опитвали да се намесят при броенето на бюлетините на втория тур на изборите за кмет на Беден"}
{"url": "http://www.focus-news.net/news/2018/05/28/2526956/vratsa-chetirima-sa-postradali-pri-katastrofa-mezhdu-avtobus-i-lek-avtomobil.html", "text": "Четирима са пострадали при катастрофа между автобус и лек автомобил. Това съобщиха за Агенция „Фокус“ от ОДМВР-Враца. Пострадалите са транспортирани в болница за преглед. В автобуса е имало около 20 пътници, а в лекия автомобил-петима. Автобусът е изпълнявал редовната линия от село Лиляче към Враца. Причината за катастрофата е, че автобусът не е спрял на знак „Стоп“. Движението в района се осъществява безпроблемно след инцидента. \r\nЦветелин ДИМИТРОВ", "date": "2018.05.28", "title": "Враца: Четирима са пострадали при катастрофа между автобус и лек автомобил"}
{"url": "http://www.focus-news.net/news/2018/05/28/2526960/pazardzhik-zatvoren-za-tovarni-avtomobili-nad-10-tona-e-mostat-v-selo-boshulya.html", "text": "Натоварено е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.05.28", "title": "Пазарджик: Затворен за товарни автомобили над 10 тона е мостът в село Бошуля"}
{"url": "http://www.focus-news.net/news/2018/05/28/2526958/pss-loshi-sa-usloviyata-za-turizam-po-visokite-chasti-na-planinite.html", "text": "Лоши са условията за туризъм по високите части на планините. Това съобщиха за Агенция „Фокус“ от Планинска спасителна служба (ПСС) при БЧК. Температурите са между 4 и 13 градуса. В планините е облачно, а по високите части мъгливо. Лифтовите съоръженията в курортите не работят. Няма регистрирани инциденти с туристи за последното денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.28", "title": "ПСС: Лоши са условията за туризъм по високите части на планините"}
{"url": "http://www.focus-news.net/news/2018/05/28/2526959/sport-klivland-kavaliars-e-na-final-sled-pobeda-nad-bostan-seltiks.html", "text": "Кливланд Кавалиърс отново е на финал в Националната баскетболна асоциация на САЩ и Канада. В седмия решителен мач от финалите в Източната конференция ЛеБрон Джеймс изведе отбора си до победа над Бостън Селтикс с 87:79 и за осма поредна година ще играе в последната серия. Тази нощ ще бъде определен и съперникът на Кливланд, когато Хюстън Рокетс посреща Голдън Стейт Уориърс в седми мач от финала в Източната конференция.", "date": "2018.05.28", "title": "Спорт: Кливланд Кавалиърс е на финал след победа над Бостън Селтикс"}
{"url": "http://www.focus-news.net/news/2018/05/28/2526961/ombudsmanat-maya-manolova-shte-sezira-evropeyskite-institutsii-za-balgarite-podsadimi-za-trafik-na-hora-v-gartsiya.html", "text": "Националният омбудсман Мая Манолова заяви, че ще сезира европейските институции за случаите, при които българи са задържани без вина в Гърция. В предаването „Тази сутрин“ по БТВ тя коментира, че има тенденциозност в разследването на делата за задържани превозни средства, които не са отписани от новите им собственици и с тях е извършено престъпление. Мая Манолова уточни, че няма причина Гърция да не признава българските документи, с които е извършена покупко-продажбата на автомобила. „Между двете страни има сключен договор за правна помощ, според който такива документи се признават и дори без легализация“, посочи омбудсманът. „Настоях Външно министерство да направи среща на високо ниво и министър Захариева се ангажира да се организират консултации. Ще изпратя и мой експерт на тези консултации и заявявам, че ако Гърция не се съобрази с договора за правна помощ ще сезирам европейските институции за неизпълнение на основни задължения”, заяви омбудсманът. „При трафик на хора отговорност носи трафикантът и собственикът на автомобила. Те не приемат договори за покупко-продажба, нотариално заверени и извлечения от КАТ за истинския собственик. За това хора са подсъдими, има дори човек с присъда на втора инстанция за 17 години, а възрастен българин чака във видинския следствен арест”, посочи тя. „Държавата е длъжна да защити гражданите от тази тревожна ситуация. Изначалната причина е пропуск в българското законодателство - със стария талон новият собственик може да кара неограничено време и да зависи само от него да пререгистрира колата”, посочи Манолова. „Изпратих препоръки до МВР и вече има информационна система между нотариусите и КАТ и сега при продажба на кола в КАТ се отразява промяната и новият собственик има един месец да смени талона и да го пререгистрира. И ако не го направи той се дерегистрира. Но няма кой да го накара да го направи”, обясни тя и добави, че тази система важи само за новите продажби. Тя е категорична, че когато купувачът не си смени талона трябва да има санкции, а призивът на министъра да проверим прехвърлянето е труден за изпълнение – става дума за огромен брой продажби.", "date": "2018.05.28", "title": "Омбудсманът Мая Манолова ще сезира европейските институции за българите, подсъдими за трафик на хора в Гърция"}
{"url": "http://www.focus-news.net/news/2018/05/28/2526957/blagoevgrad-10-pravoslavni-hrama-v-oblastta-otbelyazvat-hramoviya-si-praznik-na-sveti-duh.html", "text": "10 православни храма в Благоевградска област отбелязват храмовия си празник на Свети дух, сочи репортерска проверка на Радио „Фокус“ - Пирин. Само в община Симитли се намират 6 от храмовете – в селата Сушица, Сенокос, Железница, Полето, Крупник и Черниче. В Банско храмовия си празник отбелязва църквата „Света Тройца“, която се намира в центъра на града. В община Гоце Делчев празнуват селата Ново Ляски и Мосомище. В община Благоевград храмовия си празник чества параклисът „Свети дух“, който бе изграден през 2014 година като част от мемориала „Памет и вяра“ – Кръста.\r\nНатали СТЕФАНОВА", "date": "2018.05.28", "title": "Благоевград: 10 православни храма в областта отбелязват храмовия си празник на Свети дух"}
{"url": "http://www.focus-news.net/news/2018/05/28/2526964/spetsializiraniyat-nakazatelen-sad-postanovi-4-godishni-efektivni-prisadi-na-dvama-obvineni-za-iznudvane.html", "text": "Специализираният наказателен съд постанови наказания „Лишаване от свобода“ от 4 години при първоначален общ режим на две лица, обвинени от Специализираната прокуратура за това, че през лятото на 2015 г. принудили мъж чрез заплахи за убийство да им предаде против волята му 11 000 лева. Това съобщиха от пресцентъра на Апелативна специализирана прокуратура.\r\nПървоначално поисканата сума от подсъдимите е била 20 000 лв. Те на два пъти получили 1000 и 10 000 лв., след което жертвата отказала да им даде останалата част от исканата сума.\r\nВ качеството им на извършител и помагач двамата са наказани да платят и глоби от по 4 000 лева, както и разноските по делото. Освен това, те са осъдени да платят солидарно на пострадалия обезщетение от 20 000 лева, от които 11 000 лв. за причинени имуществени вреди и 9 000 лв. за нематериални.", "date": "2018.05.28", "title": "Специализираният наказателен съд постанови 4-годишни ефективни присъди на двама обвинени за изнудване"}
{"url": "http://www.focus-news.net/news/2018/05/28/2526953/veliko-tarnovo-sveta-liturgiya-se-otsluzhva-v-pravoslavnite-hramove-v-grada-po-povod-denya-na-sveti-duh.html", "text": "Света Литургия се отслужва в православните храмове във Велико Търново по повод деня на Свети Дух, предаде репортер на Радио „Фокус“ – Велико Търново. Рано тази сутрин църковните камбани в града възвестиха началото на литургията. Най-много хора се стекоха в Катедралния храм „Рождество Богородично“, където палят свещ за здраве.\r\nСветият Дух, като едно от Лицата на Светата Троица, има нетварен произход. Т.е. за разлика от останалите духове – ангели и други, споменаващи се в Библията, той не е сътворен, а е предначален. Светият Дух е неразделен елемент от практиката на християнските общности във всичките ѝ аспекти. Най-важна е ролята му при църковните тайнства. Основните християнски конфесии обаче са единодушни, че без благодатното участие на Светия Дух, тайнството като такова е невъзможно. Понятието за Светия Дух присъства и в множество изповедни формули, молитви и т. н.\r\nНадежда КРЪСТЕВА", "date": "2018.05.28", "title": "Велико Търново: Света Литургия се отслужва в православните храмове в града по повод деня на Свети Дух"}
{"url": "http://www.focus-news.net/news/2018/05/28/2526965/edryo-edrev-lyutier-za-prav-pat-v-istoriyata-na-lyutierstvoto-kazanlak-e-domakin-na-mezhdunarodniya-konkurs-za-savremenno-lyutierstvo.html", "text": "За пръв път в историята на лютиерството Казанлък е домакин на Международния конкурс за съвременно лютиерство. Това каза в сутрешния блок „Добро утро, България“ на Радио „Фокус“ лютиерът Едрьо Едрев. По думите му престижното събитие събира участници от над 3 континента и 11 държави. Едрев обясни, че конкурсът се провежда от 2 май до 22 юни, като освен разнообразните участници ще бъдат видени и над 130 инструмента. „Съставът на журито също е много интересен. Техният председател е един от най-добрите експерти в струнни музикални инструменти в света. Завършил е школа, сходна на тази в италианския град Кремона. В момента е и най-известният реставратор с ателие в Лондон и Ню Йорк. Лицензиран е бизнес оценител и консултант на световно известни солисти“, обясни той. Едрьо Едрев добави още, че на 2 юни в рамките на 24 часа жители и гости на Казанлък ще могат да видят уникална цигулка на над 300 години, част от частна колекция, която ще бъде изложена в града.", "date": "2018.05.28", "title": "Едрьо Едрев, лютиер: За пръв път в историята на лютиерството Казанлък е домакин на Международния конкурс за съвременно лютиерство"}
{"url": "http://www.focus-news.net/news/2018/05/28/2526963/martin-slavchev-nimh-vremeto-v-tsentralna-i-zapadna-evropa-ostava-dinamichno-prez-sledvashtite-7-dni-u-nas-shte-e-normalno-za-sezona.html", "text": "Времето в Централна и Западна Европа остава динамично през следващите 7 дни, у нас ще е нормално за сезона. Това каза в интервю за сутрешния блок „Добро утро, България“ по Радио „Фокус“ дежурният синоптик от Националния институт по метеоология и хидрология (НИМХ) към Българската академия на науките (БАН) Мартин Славчев. Той посочи още, че в края на седмицата циклоналното поле ще достигне България и обясни, че ще има условия за развитие на купесто-дъждовна облачност, гръмотевични бури, временно усилване на вятъра, като градушки също не са изключени. Според метеоролога това няма да доведе до съществено понижаване на температурите, които ще варират между 25 и 30 градуса. \r\n„През първата половина от седмицата няма да има нищо изненадващо. Единствено са възможни следобедни превалявания в Западна България. По Черноморието ще бъде предимно слънчево. Към края на седмицата там също ще има увеличение на облачността, но може би ще остане без валежи. Единствено трябва да се внимава към петък, събота и неделя в масивите от Западна България. Там ще има условия за развитие на купесто-дъждовна облачност. Хората трябва да внимават и да си планират почивката добре“, коментира Славчев. Той препоръча за уикенда хората да се осведомяват с възможно най-актуалната прогноза за времето, като специално внимание трябва да се обърне на прогнозата за планините, защото обстановката ще бъде предизвикателна дори за по-опитните планинари.", "date": "2018.05.28", "title": "Мартин Славчев, НИМХ: Времето  в Централна и Западна Европа остава динамично през следващите 7 дни, у нас ще е нормално за сезона"}
{"url": "http://www.focus-news.net/news/2018/05/28/2526966/vratsa-9-dushi-sa-pregledani-v-obshtinskata-bolnitsa-sled-katastrofata-mezhdu-avtobus-i-lek-avtomobil-nyama-tezhko-postradali.html", "text": "Няма загинали и тежко пострадали в катастрофата между лек автомобил и автобус на пътя Враца- Лиляче. Това съобщиха от пресцентъра на Община Враца. Инцидентът е станал около 7.00 часа. Автобусът е на фирма „Тролейбусен транспорт“ ЕООД -Враца. Информацията е предоставена на кмета Калин Каменов от д-р Надя Илиева, дежурен лекар в Спешно-приемно отделение на МБАЛ „Христо Ботев“. Кметът на града на място разговаря с лекаря и с близките на пострадалите. Общият брой на приетите лица е 9. След като са прегледани от медиците, 8 от тях са освободени. За наблюдение е прието 19-годишно момиче с комоцио. В автобуса са пътували 12 пътници, а в лекия автомобил – 5-ма.", "date": "2018.05.28", "title": "Враца: 9 души са прегледани в общинската болница след катастрофата между автобус и лек автомобил, няма тежко пострадали"}
{"url": "http://www.focus-news.net/news/2018/05/28/2526967/spetsializiranata-prokuratura-obvini-petima-za-trafik-na-chuzhdi-grazhdani-prez-balgariya.html", "text": "Специализираната прокуратура повдигна обвинения на пет лица за участие в организирана престъпна група за нелегално превеждане през границата на чужди граждани, организиране на пребиваването им в страната и извеждането им от България. Това съобщиха от пресцентъра на Апелативна специализирана прокуратура. \r\nТе са задържани при специализирана операция на следователи от отдел „Следствен“ на Специализирана прокуратура и служители на ГДБОП в Долни Дъбник, Криводол, Ботевград и с. Новачене. При извършените процесуално-следствени действия на 4 адреса са събрани множество доказателства, разкриващи престъпната дейност на групата от януари 2017 г.\r\nдо задържането на участниците в нея.\r\nВ хода на следственото дело по случая са използвани специални разузнавателни средства.\r\nСпециализираният наказателен съд определи на трима от обвинените мярка за не неотклонение „Задържане под стража“. На другите двама са наложени парични гаранции от по 10 000 лева.", "date": "2018.05.28", "title": "Специализираната прокуратура обвини петима за трафик на чужди граждани през България"}
{"url": "http://www.focus-news.net/news/2018/05/28/2526968/stara-zagora-nagrazhdavat-pobediteli-v-mladezhki-konkursi-v-grada.html", "text": "Община Стара Загора и Център за подкрепа на личностното развитие организират (ЦПЛР) три събития в Младежки дом от 18.00 часа на 30 май. Това съобщиха от пресцентъра на Общината. \r\nНай-напред ще бъдат наградени отличените във фотоконкурса „Маскарадните игри през моя обектив” 2018. В него участваха деца и младежи от Стара Загора на възраст от 11 до 29 години, разпределени в три възрастови групи, които трябваше да представят до три оригинални фотоса от събитието. Целта на конкурса бе да се покажат и отличат фотосите, които се доближават максимално до естествената среда, която са запечатали по време на Двадесетия фестивал на маскарадните игри, който се проведе на 18 март т.г. в Стара Загора. Двадесетте най-добри фотоса на наградените участници ще бъдат отпечатани и подредени в изложба. \r\nЩе бъдат наградени и победителите във Втория национален литературен конкурс „Писма до себе си”. Със свои разкази, стихотворения и есета в него се включиха над 70 деца и младежи от Стара Загора, София, Сунгурларе, Варна, Стражица, Кюстендил, Провадия, Симеоновград, Царево, Горна Оряховица, Гълъбово, Сухиндол, Казанлък, Благоевград, Хасково, Петрич, Сливен, Плевен и Разград. \r\nОтличените участници ще получат предметни награди и грамоти. Наградените творби вече са публикувани в специално издание. \r\nЩе бъде представена и книгата „Вълшебният вторник” – сборник с разкази и стихотворения на участниците в литературен клуб „Без заглавие” към ЦПЛР с ръководител Мария Донева. Със свое участие ще се включи и Станчо Станчев от вокална група „Траяна глас”.", "date": "2018.05.28", "title": "Стара Загора: Награждават победители в младежки конкурси в града"}
{"url": "http://www.focus-news.net/news/2018/05/28/2526969/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-may.html", "text": "„Софийска вода” временно ще прекъсне водоснабдяването в някои части на столицата на 29 май. Това съобщиха от пресцентъра на дружеството.\r\nВъв връзка с диагностика на уличен водопровод на ул. „Хемус“, жк. „Гео Милев“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nул. „Гео Милев“ № 60 вх. Д и Е, ул. „Мирково“ 4 и 6, Институт по Металознание, бл. 53, бл. 54, бл. 57, бл. 58; висока зона на бл. 61, бл. 62 и бл. 63. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хемус“ ъгъла с ул. „Мирково“.\r\nВъв връзка с подмяна на сградно водопроводно отклонение на ул. „Банско шосе“, кв. „Република“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: кв. „Република“; кв. „Трънска махала“; ул. „Земеделска“, ул. „Банско шосе“ от №2 до №128. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Република“, ул. 729 №10.\r\nВъв връзка с монтаж на спирателен кран на ул. „Виктор Григорович“, кв. „Крива река“, се налага спиране на водоподаването от 09:00 до 20:00 часа на клиентите на „Софийска вода”, живеещи в района на: ул. „Яков Крайков“, бул. „Пенчо Славейков“, бул. „Георги Софийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Иречек“ ъгъла с ул. „Даскал Манол“.\r\nВъв връзка с подмяна на сградно водопроводно отклонение на ул. „Позитано“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Позитано“ от ул. „ Средна гора“ до ул. „Отец Паисий“; ул. „Странджа“ от бул. „ Александър Стамболийски“ до ул. „Три уши“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Позитано“ ъгъла с ул. „Странджа“.\r\nВъв връзка с изпълнение на инвестиционен проект за реконструкция на уличен водопровод на ул. „Извор“ кв. „Симеоново“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. “70“, ул. “71“,по ул. “Извор“ от ул. “Неофит Хилендарски“ до ул. “75“; ул. “Неофит Хилендарски“ от ул. “Извор“ до ул. “Света Мария Магдалена“\r\nул. “Акад. Димитър Ангелов“ и ул. “75\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад.Димитър Ангелов“ ъгъла с ул. „Извор\". След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. „Св. Георги Победоносец“, кв. „Кремиковци“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Св. Георги Победоносец“ от ул. „ Св. Петка“ до ул. „Радивоя“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панайот Волов“ пред №1.\r\nВъв връзка с реконструкция на уличен водопровод на бул. „Черни връх“, кв. „Кръстова вада“ , се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Д-р Борис Вълчев“ от бул. „Черни връх“ до ул. „Флора Кънева“, бул. „Черни връх“ №77,77А, ул. „Проф. Георги Йолов“ №3,5,7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:бул. „Черни връх“ ъгъла с ул. „Проф. Георги Йолов“.\r\nВъв връзка с изместване на пожарен хидрант в с. Плана  Календерова махала, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: махала „Масова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: Календерова махала.\r\nВъв връзка с подмяна на сградно водопроводно отклонение на ул. „Пчелина“, с. Бусманци , се налага спиране на водоподаването от 09:30  до 16:30 часа на клиентите на „Софийска вода”, живеещи в района на: махала „ Нова Враждебна“,  ул. „Чукура“,  ул. „Пчелина“ от ул. „ Асен Игнатов“ до ул. „Чукура“,  ул. „Троянски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чукура“ пред №6.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.28", "title": "„Софийска вода” временно ще прекъсне водоснабдяването в някои части на столицата на 29 май"}
{"url": "http://www.focus-news.net/news/2018/05/28/2526971/vidin-natovaren-e-trafikat-po-republikanskata-patna-mrezha-v-oblastta.html", "text": "Натоварен е трафикът по републиканската пътна мрежа в областта. Това каза за Радио „Фокус“ – Видин дежурният служител в Областно пътно управление. В  посока за граничен пункт „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.05.28", "title": "Видин: Натоварен е трафикът по републиканската пътна мрежа в областта"}
{"url": "http://www.focus-news.net/news/2018/05/28/2526950/kathimerini-gartsiya-v-pregovorite-vliza-oshte-edno-ime-svarzano-s-krushevskata-republika-i-sas-slavyanskoto-nasledstvo-na-skopie.html", "text": "След провала на „Илинденска Македония“ Атина и Скопие продължават да търсят универсално решение на спора за името, пише гръцкият вестник „Кathimerini“ в коментар озаглавен „Още едно име на масата“, като отбелязва че преговарящите екипи са се върнали към четирите предложения, направени от международния посредник Матю Нимиц.  \r\nВ коментара се твърди, че досега обсъжданите имена Горна Македония или Нова Македония представляват само съмнителна перспектива за намиране на решение, тъй като правителството на Зоран Заев отказва да ги приеме за всеобща употреба (erga omnes), което е задължителна предпоставка за  Гърция.\r\nСъобщавайки за ново, непредставено досега име, „Кathimerini“ се позовава на добре информирани източници, според които  по време на последния кръг от преговорите обект на дискусия е станало име, свързано с Крушево и с Крушевската република, обявена през Илинденско-Преображенското въстание от 1903 г.\r\nИзданието смята, че ако действително искат да намерят решение на спора за името, двете страни трябва да направят истински дипломатически спринт в навечерието на срещата на върха на Европейския съвет на 28 юни 2018 г.", "date": "2018.05.28", "title": "„Кathimerini“ (Гърция): В преговорите влиза още едно име, свързано с Крушевската република и със славянското наследство на Скопие"}
{"url": "http://www.focus-news.net/news/2018/05/28/2526972/premierat-boyko-borisov-shte-otkrie-novo-otdelenie-v-umbal-sveti-georgi-v-plovdiv.html", "text": "Премиерът Бойко Борисов ще посети Пловдив, за да открие ново отделение в УМБАЛ „Свети Георги”. Това съобщи за Радио „Фокус”-Пловдив областният управител Здравко Димитров. След това министър-председателят ще ревизира строителството на пътя Асеновград-Пловдив.\r\nОчаква се Бойко Борисов ще пристигне в болницата в 11.00 часа.\r\nЦветана ТОНЧЕВА", "date": "2018.05.28", "title": "Премиерът Бойко Борисов ще открие ново отделение в УМБАЛ „Свети Георги” в Пловдив"}
{"url": "http://www.focus-news.net/news/2018/05/28/2526977/pazardzhik-okrazhniyat-sad-shte-gleda-delo-za-sastavyane-na-neistinski-ofitsialni-dokumenti.html", "text": "Окръжният съд в Пазарджик ще гледа дело за съставяне на неистински официални документи. Това съобщи за Радио „Фокус“ – Пазарджик Маринела Георгиева от администрацията на съда. Тях уточни, че делото е образувано по въззивна жалба на подсъдимата, с която е призната за виновна в това, че е съставила неистински официални документи, с цел същите да бъдат използвани пред ТП на НОИ - Пазарджик. Освободена е от наказателна отговорност като и е наложено административно наказание глоба в размер на 1000 лева. Началото на съдебното заседание е в 10.15 часа, а докладчик е съдия Коста Стоянов.\r\nВаня НИКОЛОВА", "date": "2018.05.28", "title": "Пазарджик: Окръжният съд ще гледа дело за съставяне на неистински официални документи"}
{"url": "http://www.focus-news.net/news/2018/05/28/2526976/vidin-nivoto-na-reka-dunav-se-e-povishilo-s-29-sm-pri-novo-selo-za-poslednoto-denonoshtie.html", "text": "Нивото на река Дунав се е повишило с 29 см при Ново село за последното денонощие, като водният стоеж там е 331 см, съобщиха от местната Хидрометеорологична станция. Нивото на реката край Видин е 368 см, а регистрираното е повишение от 15 см. Край Лом през последното денонощие понижението в нивото на реката е 12 см, а водният стоеж е 374 см. Нивото на реката край Оряхово е 270 см, там е регистрирано понижение за последното денонощие от 20 см. \r\nТемпературата на водата при Ново село е 21,4 градуса, а край Оряхово - 22,6 градуса.", "date": "2018.05.28", "title": "Видин: Нивото на река Дунав се е повишило с 29 см при Ново село за последното денонощие"}
{"url": "http://www.focus-news.net/news/2018/05/28/2526973/vratsa-otritsatelna-e-probata-za-alkohol-na-shofyora-na-avtobusa-koyto-katastrofira-na-patya-za-selo-lilyache.html", "text": "Шофьорът на автобуса, катастрофирал на пътя Враца- Лиляче, е на 64 г. и е служител на общинската фирма „Тролейбусен транспорт“ ЕООД от месец март 2018 г. Това съобщиха от пресцентъра на Община Враца. До този момент не е имал инциденти на пътя. Взета му е проба за алкохол, която е отрицателна. Причините за пътния инцидент са установяват от Областна дирекция на полицията във Враца.", "date": "2018.05.28", "title": "Враца: Отрицателна е пробата за алкохол на шофьора на автобуса, който катастрофира на пътя за село Лиляче"}
{"url": "http://www.focus-news.net/news/2018/05/28/2526975/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще говорим за започналата черешова кампания в региона. За поредна година на територията на Община Кюстендил тази кампания се регулира по специални правила, касаещи разкриването на пунктове за изкупуване на череши, тяхното бране и транспортиране. По темата наш събеседник ще бъде Мирослав Миланов, началник на отдел „Канцелария и управление на общинското имущество“ към Община Кюстендил. Въпреки очакваната по-добра реколта от череши, заради падналите през последните дни валежи от дъжд и градушка, една част от продукцията е сериозно компрометирана. За това ще говорим с директора на Институт по земеделие – Кюстендил професор Димитър Домозетов. Със зам.-кмета на Община Кюстендил Светослав Василев ще поставим акцент върху провелото се трето издание на IT конференцията в града. В рамките на предаването ще ви предложим информация за предстояща съвместна кампания за даряване на кръв. По тази тема наш събеседник ще бъде д-р Десислава Илиева, началник на Кръвен център – Кюстендил. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.05.28", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/05/28/2526980/kyustendil-karnavalno-shestvie-detsa-kato-slantsa-shte-se-provede-na-arkata-na-ploshtad-velbazhd.html", "text": "Карнавално шествие „Деца като слънца” ще се проведе в Кюстендил. Това съобщи за Радио „Фокус” – Кюстендил Маргарита Цекина, директор на Детска градина „Слънце”. Карнавалното шествие ще се проведе от 17.00 часа на Арката на площад „Велбъжд” в града. То се организира по повод предстоящия Международен ден на детето – 1 юни. Възпитаниците на детската градина са подготвили разнообразна програма. Те ще бъдат облечени в карнавални костюми, а всяка група към детското заведение ще представи се представи по интересен начин пред зрителите. Детска градина „Слънце“ е открита през 1964 година. Към момента към нея функционират 12 групи в 5 сгради.\r\nВенцеслав ИЛЧЕВ", "date": "2018.05.28", "title": "Кюстендил: Карнавално шествие „Деца като слънца” ще се проведе на Арката на площад „Велбъжд”"}
{"url": "http://www.focus-news.net/news/2018/05/28/2526974/kyustendil-dvizhenieto-se-osashtestvyava-v-edna-lenta-po-avtomagistrala-struma-zaradi-katastrofata-predi-tunel-kocherinovo.html", "text": "Поради пътно произшествие движението по автомагистрала „Струма” преди тунел „Кочериново” се осъществява само в едната лента. Това съобщи за Радио „Фокус” – Кюстендил дежурният в Областно пътно управление – Кюстендил. На място има екипи на „Пътна полиция”, които регулират преминаването на моторни превозни средства. Косене на тревни площи и изсичане на храсти се извършва по пътя за ГКПП „Гюешево”. Водачите на моторни превозни средства трябва да се движат с повишено внимание. Дейностите ще продължат до 30 май. По пътя за Рилски манастир има свличане на скална маса върху пътното платно. До 1 юни движението се осъществява само в една лента. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.28", "title": "Кюстендил: Движението се осъществява в една лента по автомагистрала „Струма” заради катастрофата преди тунел „Кочериново”"}
{"url": "http://www.focus-news.net/news/2018/05/28/2526982/smolyan-narusheno-e-vodosnabdyavaneto-v-selata-kasak-i-borino-zaradi-rekonstruktsii-na-vodoprovodna-i-kanalizatsionna-mrezha.html", "text": "Нарушено е водоснабдяването в село Късак, община Доспат и в село Борино заради реконструкции на водопроводна и канализационна мрежа, съобщиха от водоснабдителното дружество в Смолян. Водоснабдяването ще е нарушено до приключване на реконструкциите.", "date": "2018.05.28", "title": "Смолян: Нарушено е водоснабдяването в селата Късак и Борино заради реконструкции на водопроводна и канализационна мрежа"}
{"url": "http://www.focus-news.net/news/2018/05/28/2526970/mkd-makedoniya-vanshniyat-ministar-nikola-dimitrov-smyata-da-poiska-ot-es-strategicheski-podhod-pri-obsazhdaneto-na-starta-na-pregovorite-za-chlenstvo.html", "text": "Външният министър на Македония Никола Димитров смята да поиска от ЕС проява на „стратегически подход при обсъждането на старта на преговорите за членство на страната“, пише скопското електронно издание „МКД“, като се позовава на дипломатически източници в Брюксел.\r\nИзданието обръща внимание и на неофициалната закуска, организирана от България и Австрия, настоящият и бъдещият председател на ЕС, която трябва да се проведе час преди редовния съвет на министрите на външните работи в хотел, намиращ се в близост до европейските институции.\r\nНа срещата Никола Димитров възнамерява да информира европейските министри за хода на реформите в Македония и да поиска те да „припознаят историческият момент за страната и за региона“.\r\nСпоред „МКД“ Македония очаква от ЕС „стратегически размисъл“, което би означавало, че за да се постигне компромис в спора за името, страната трябва да почувства попътен вятър и насърчаване на Юнската среща на върха, като ясен сигнал за започване на преговори за членство.\r\nОчакванията са насочени главно към държавите, които са скептично настроени за преговори с Македония, сред които са Франция и Холандия.", "date": "2018.05.28", "title": "„МКД“ (Македония): Външният министър Никола Димитров смята да поиска от ЕС стратегически подход при обсъждането на старта на преговорите за членство"}
{"url": "http://www.focus-news.net/news/2018/05/28/2526978/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.05.28", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/05/28/2526962/shumen-s-razpit-na-svidetelya-nikolay-nikolov-zapochna-dneshnoto-zasedanie-po-deloto-hitrino.html", "text": "С разпит на свидетеля Николай Николов започна днешното заседание по делото „Хитрино“, предаде репортер на Радио „Фокус“ - Шумен. Военнослужещият даде показания при закрити врати. Днес в съдебната зала са призовани близо 13 свидетели и вещи лица.\r\nИвелина ИВАНОВА", "date": "2018.05.28", "title": "Шумен: С разпит на свидетеля Николай Николов започна днешното заседание по делото „Хитрино“"}
{"url": "http://www.focus-news.net/news/2018/05/28/2526987/balgariya-izbra-rim-za-edno-ot-nay-znachimite-si-kulturni-sabitiya-po-vreme-na-balgarskoto-predsedatelstvo-na-saveta-na-es.html", "text": "България избра Рим за едно от най-значимите си културни събития по време на Българското председателство на Съвета на ЕС. Това съобщиха от пресцентъра на Министерство на културата. В историческото сърце на Рим, на фона на Колизеумa, ще се проведе „Discover Bulgaria” - едно от най-значимите културни събития на страната ни в рамките на Българското председателство на Съвета на ЕС. В 20.30 часа днес светлините на Капитолийския площад ще бъдат изключени. 3D mapping шоу, проектирано върху фасадата на сградата на Римската община, ще разкаже как българската писменост е спомогнала за разпространението на християнството сред източните славяни, а ансамбъл \"Чинари\" ще поведе публиката на вълнуващо пътешествие, очертаващо българския принос за европейската културна идентичност. Събитието ще бъде открито от министъра на културата Боил Банов и посланика на Република България в Италия Марин Райков. Приветствие ще отправи и заместник-председателят на италианския Сенат Паола Таверна и Карола Пена, председател на Комисията по международни отношения на Община Рим. \r\nСветлинното шоу е изработено от българското MP Studio, което е носител на множество международни награди за осветяване на знакови сгради в Европа и по света. Сред тях са фасадата на Министерски съвет в София, Бранденбургската врата в Берлин и Болшой театър в Русия.\r\nСаундтракът на спектакъла включва изпълнения от най-новия албум на хор \"Мистерията на българските гласове\" (БууЧииМиш), чиято световна премиера бе на 25 май т.г. Музиката е на Петър Дундаков, а записите са със специалното участие на австралийската певица и композитор Лиса Джерард. Специални гости на събитието са кметовете на градовете Пловдив и Матера, които през 2019 г. ще бъдат Европейски столици на културата - Иван Тотев и Рафаело Де Руджери. \r\nСъбитието се организира от Посолството на Република България в Рим и Българския културен институт в Рим в партньорство с Община Рим и Община Пловдив, с подкрепата на Министерството на външните работи, Министерството на културата и Уникредит Булбанк.", "date": "2018.05.28", "title": "България избра Рим за едно от най-значимите си културни събития по време на Българското председателство на Съвета на ЕС"}
{"url": "http://www.focus-news.net/news/2018/05/28/2526984/pregled-na-osnovnite-temi-vav-velikotarnovskiya-pechat.html", "text": "„Между 150 и 300 лв. Е тарифата за 450 мл кръв “на черно“ е заглавие от областния всекидневник „Янтра Днес”. Между 150 и 300 лв., искат “на черно“ за 450 мл кръв във Велико Търново, показа проверка на “Янтра Днес“. “Доброволци“ чакат в двора на областната болница близо до Отделението за трансфузионна хематология,о спират граждани и питат дали имат нужда от кръв. А клиенти винаги се намират, тъй като за планова или спешна операция, близките са задължени да осигурят двама кръводарители, ако те самите не могат да дадат кръв. Така нелегалната търговия на кръв процъфтява от доста години, макар да има голям риск този, който предлага кръв, да скрие инфекция или генетично заболяване. „Община В. Търново е против увеличаване на капитала на държавата в МОБАЛ“ е друго заглавие от ежедневника. Община Велико Търново е против поредния опит  на държавата  да увеличи капитала си като акционер с 51 процента в активите на МОБАЛ „Д-р Стефан Черкезов“, стана ясно  от предложението на кмета Даниел Панов, внесено на заседание на общинската здравна комисия миналата седмица. На предстоящото общо събрание на акционерите на 5 юни 2018 г. мажоритарният собственик ще предложи капиталът на болницата да стане 11 868 240 лв. Увеличението е с 3 180 000 лв. като усвоени капиталови разходи и още  6 359 945 лв. като непарични вноски за доставена апаратура за изграждане на диагностичния онкоцентър. Ако се процедира по този начин, държавата става с капитал от 90,39 процента. „Даниел Панов: Кирилицата е най-ценното постижение, което България е дала на света“ е заглавие от трета страница на ежедневника. „503 000 лв. е печалбата за 2017 г. на общинските дружества във В.Търново“  четем на страница четири в изданието. На страница пет е в публикуван материал със заглавие: „Якутите – властелините на севера, които се влюбиха във В. Търново“. На спортната страница на вестник „Янтра Днес“ четем: Миро Ангелов и Еди Сивов с първа победа в генералното на “Рали спринт Дряново“.\r\n„Над 10 000 деца, ученици, студенти, преподаватели и гости празнуваха във Велико Търново“ е заглавие от първа страница на другия областен ежедневник “Борба“. Повече от 10 000 деца от детските градини във Велико Търново, ученици от всички училища, учители, студенти и преподаватели от двата университета – ВТУ „Св. св. Кирил и Методий“ и НВУ „Васил Левски“, жители и гости на града се включиха в празничното шествие на 24 май. Атрактивният парад, в който почти всички училища присъстваха с празничните си униформи, тръгна от площад „Велчова завера“ и достигна до центъра на града. За първи път в своеобразното дефиле на българската писменост, дух, култура участваха и чужденци от 15 европейски държави. „Пиян шофьор с 3 промила помля четири паркирани коли“ е друга тема от ежедневника. Пиян шофьор е вилнял във Велико Търново в неделя призори и е помлял с колата си други 4 паркирани автомобила по ул. „Полтава“ в квартал „Колю Фичето“. От удара е пострадала и собствената кола на джигита „Фолсваген Голф”. 39-годишният търновец бил с 3 промила алкохол и пътувал по улицата около 5 сутринта, вероятно прибирайки се от купон или бални празници. „С 1,3 милиона лева преасфалтират и залесяват Западната промишлена зона на областния град“, „Семейна лятна фолклорна академия прави Ана Борисова“, „Под знака на взаимоотношенията лекар – пациент премина медицинския форум „Моллови дни“ в Арбанаси“ и „Инспекцията по труда разследва транспортни фирми заради прецакани със заплати шофьори“ са други заглавия от страниците на всекидневника. “Над 150 лекоатлети стартираха в турнира, посветен на 60-годишнината на стадион “Ивайло“, “Повече от убедителен старт в автомобилния шампионат за “Мегапорт“ и “Новият шеф на ОФК “Локомотив“ Георги Бижев иска сериозна бройка местни играчи в представителния тим“ са заглавията от спортната страница на изданието.", "date": "2018.05.28", "title": "Преглед на основните теми във великотърновския печат"}
{"url": "http://www.focus-news.net/news/2018/05/28/2526986/dobrich-tri-avarii-po-vodoprenosnata-mrezha-se-otstranyavat-v-selo-batovo.html", "text": "Три аварии по водопреносната мрежа се отстраняват в село Батово, по информация на ВиК-Добрич. В район Добрич с нарушено водоподаване са по ул.“ Оборище“ № 21, кв. „Рилци“-ул. „Ал. Батенберг“, ул. „Суха река“- Центъра за инвалиди, също и по ул. „Агликина поляна“. В областта с нарушено водоподаване са в район Добрич-селска - с. Победа, с. Долина, Помпена станция (ПС)- Орлова Могила, в район Балчик – ПС- Кранево, в Район Каварна- СК с. Раковски, с. Вранино, в Район Генерал Тошево –  ул. „Пирин“, с. Красен, с. Калина, СК-Кардам-с. Снягово, с. Горняк, и в Район Шабла -  с. Горун.", "date": "2018.05.28", "title": "Добрич: Три аварии по водопреносната мрежа се отстраняват в село Батово"}
{"url": "http://www.focus-news.net/news/2018/05/28/2526990/radka-kezheva-obshtinski-savetnik-ot-gerb-pazardzhik-horata-ni-postavyat-vaprosi-svarzani-s-podobryavane-sredata-na-zhivot-i-s-regionalnata-ikonomika.html", "text": "Пред нас, като общински съветници, ежедневно се поставят много въпроси, каза за Радио „Фокус“ – Пазарджик Радка Кежева, общински съветник от ПП ГЕРБ-Пазарджик. Тя обобщи видовете получавани въпроси в три групи. „В първата група са лични проблеми, които касаят отделни хора и не бих искала да се дискутират публично. Следващата група са въпроси, свързани с подобряване средата на живот, озеленяване, поддържане на детски площадки, маркировка, чистотата на въздуха, асфалтирането на отделни улици. Третата група са свързани с регионалната икономика. Хората искат да работим за реализиране на проекта за околовръстно шосе, за решаване на екологични проблеми, а също - за привличане на нови инвестиции, и не на последно място - и за развитие на туризма. Смятам, че Пазарджик има потенциал и в това отношение“, посочи също Кежева. Според нея развитието на туризма е предизвикателство, което трябва да стои в дневния ред на всички общински съветници, а не само на тези от ПП ГЕРБ.\r\nВаня НИКОЛОВА", "date": "2018.05.28", "title": "Радка Кежева, общински съветник от ГЕРБ-Пазарджик: Хората ни поставят въпроси, свързани с подобряване средата на живот и с регионалната икономика"}
{"url": "http://www.focus-news.net/news/2018/05/28/2526989/burgas-v-ekspozitsionen-tsentar-flora-shte-se-provede-grazhdanski-dialog-za-razvitieto-na-morskata-politika.html", "text": "В Експозиционен център \"Флора\" ще се проведе граждански диалог за развитието на морската политика. Това съобщиха от пресцентъра на Община Бургас. Инициативата е подкрепена от Европейския комитет на регионите и ще се проведе на 29 май 2018 г. от 14.00 часа в Експозиционен център \"Флора\". Целта на събитието е да обедини широк кръг местни, национални и европейски участници, за да бъдат обсъдени различни аспекти на процеса за развитие на морската политика, по-специално тази в Черноморския регион.\r\nДебатът ще акцентира върху следните теми:\r\n- Интелигентно финансиране на крайбрежните проекти в рамките на ЕСФИ. Общата политика в областта на рибарството и нейното въздействие върху добавената стойност на местните морски общности;\r\n- Сини кариери и културно наследство - Укрепване на европейската идентичност чрез образование и култура;\r\n- Подкрепа за регионалното развитие в областта на рибарството в морските общини, в контекста на европейската политика на сближаване.\r\nТематичният диалог ще даде възможност на гражданите да представят своите идеи и виждания за морското бъдеще на Европа. Представител на Европейската комисия (DG МARE), представители на националните и местни органи, кметове на морски общини, както и членовете на Комитета на регионите г-н Кристоф Клержо и г-жа Таня Христова също ще вземат участие в обсъждането. Модератор на форума ще е доц. д-р Харалан Александров.\r\nЗаповядайте да обсъдим заедно европейското бъдеще на нашия черноморски регион.", "date": "2018.05.28", "title": "Бургас: В Експозиционен център \"Флора\" ще се проведе граждански диалог за развитието на морската политика"}
{"url": "http://www.focus-news.net/news/2018/05/28/2526979/navarshvat-se-142-godini-ot-smartta-na-georgi-izmirliev-makedoncheto.html", "text": "Навършват се 142 години от смъртта на Георги Измирлиев – Македончето. За Радио „Фокус“ – Пирин историкът и уредник в Регионален исторически музей – Благоевград д-р Елена Чългънова разказа, че Георги Измирлиев е една от най-важните личности в историята на Пиринският край. Той е роден в град Горна Джумая, днес Благоевград на 21 април 1851 година. Майка му Тона Икономова – Измирлиева, произхожда от известен бунтовен род от град Берово. Баща му – Димитър Измирлиев е търговец, родом от Горна Джумая, който помага за изграждането на църквата в града с дарения. И двамата спомагат много за това – Георги да бъде възпитан в дух на родолюбие и патриотизъм. \r\n„Първоначалното си образование Македончето получава в Сяр, а по-късно заминава в Цариград, където става възпитаник на цариградското Главно българско училище на „Галата сарай“ като стипендиант на Българското благодетелно дружество „Просвещение“. След като завършва образованието си той става учител в Цариград, развива и просветна дейност“, каза още д-р Чългънова. След Цариград, постъпва във Военното училище в Одеса, но се отказва от военната карира, както по-рано прави и с учителската, за да може изцяло да се посвети на борбите за свобода. „В края на 1875 година заминава за Гюргево и е избран от Гюргевския революционен комитет за помощник-апостол и военен ръководител на Първи революционен окръг в България. Младият Георги Измирлиев преминава река Дунав на 13 януари 1876 година и първоначално се среща с Баба Тонка в Русе. След това пристига в град Горна Оряховица, определен за център на революционния окръг“, допълни д-р Чългънова. \r\nТя отбеляза, че вестта за преждевременно обявеното на 20 април въстание в ІV революционен окръг пристига, в Горна Оряховица. Тогава революционерите решават на 28 април да последват другарите си. „При опита за въстание, поради предателство, група революционери, сред които Измирлиев и Иван Панов, е заловена от османската власт след престрелка в Горна Оряховица на 26 април и арестувана. Осъден на смърт чрез обесване на специален османски съд в Търново, той е откаран обратно в Горна Оряховица, където на 28 май 1876 година присъдата е изпълнена. Интересното е, че по сведения от очевидци, Георги Измирлиев сам слага въжето на врата си с думите: „Сладко е да се умре за свободата на Отечеството!“, допълни д-р Чългънова.\r\nЛивия НИНОВА", "date": "2018.05.28", "title": "Навършват се 142 години от смъртта на Георги Измирлиев – Македончето"}
{"url": "http://www.focus-news.net/news/2018/05/28/2526983/blagoevgrad-142-g-ot-smartta-na-georgi-izmirliev-makedoncheto-shte-badat-otbelyazani-s-polagane-na-tsvetya-v-znak-na-priznatelnost.html", "text": "Церемония по полагане на цветя в знак на признателност по повод 142 г. от смъртта на Георги Измирлиев - Македончето ще се проведе от 11.00 часа на едноименния площад в Благоевград. Това съобщиха от пресцентъра на Общината.", "date": "2018.05.28", "title": "Благоевград: 142 г. от смъртта на Георги Измирлиев - Македончето  ще бъдат отбелязани с полагане на цветя в знак на признателност"}
{"url": "http://www.focus-news.net/news/2018/05/28/2526994/predsedatelyat-na-ns-tsveta-karayancheva-shte-uchastva-v-tarzhestvenata-tseremoniya-po-otkrivane-na-pametnik-na-vasil-levski-v-stamboliyski-i-chestvaneto-na-praznika-na-grada.html", "text": "Председателят на Народното събрание Цвета Караянчева ще участва днес в тържествената церемония по откриване на паметник на Васил Левски в Стамболийски и честването на празника на града. Това съобщиха от пресцентъра на Народното събрание. В 20.00 часа председателят на парламента заедно с кмета на Стамболийски Георги Мараджиев ще открият официално паметника на Васил Левски. Той ще бъде осветен от духовници от Пловдивската митрополия. \r\nПредседателят на Народното събрание Цвета Караянчева ще приеме строя и ще произнесе слово по повод празника на град Стамболийски и откриването на паметника на тържествената заря-проверка, която ще започне в 21.10 часа. В нея ще участват представителни роти от 68-а бригада специални сили.", "date": "2018.05.28", "title": "Председателят на НС Цвета Караянчева ще участва в тържествената церемония по откриване на паметник на Васил Левски в Стамболийски и честването на празника на града"}
{"url": "http://www.focus-news.net/news/2018/05/28/2526995/politicoeu-polsha-predlozhi-2-miliarda-dolara-na-sasht-za-postoyanna-voenna-baza-prezidentat-ne-znae.html", "text": "Полша иска постоянно военно присъствие на САЩ и е готова да даде до 2 милиарда долара, за да го получи, според предложение на Министерството на отбраната на страната, с което се е сдобил местният новинарски портал Onet, пише европейската редакция на електронното издание Politico.\r\nПолското предложение отразява отдавнашно желание на Варшава да изгради по-тесни връзки в сферата на сигурността със САЩ и да има американски войници на своя територия, пише изданието. Усилията за това датират от влизането на Полша в НАТО през 1999 година, но придоби спешен характер в контекста на руската анексия на Крим преди четири години и, както мисли Politico, агресивното й поведение спрямо Алианса.\r\nАмериканското издание коментира, че случвайки се само месец преди лидерите от НАТО да се съберат на среща в Брюксел, полската инициатива със сигурност ще предизвика гнева на Русия и ще бъде възприета със скептицизъм от европейските съюзници, които искат да подобрят отношенията си с Москва, като например, Италия и в някои случаи Германия.\r\n„Предложението отразява ясната и належаща нужда да се разположи за постоянно американска бронирана дивизия в Полша, а Варшава ще се ангажира да подпомогне значително това, давайки $1,5 – 2 милиарда за установяването на съвместни военни инсталации и осигуряването на по-свободно придвижване на въоръжените сили на САЩ“, се казва в документа на военното министерство.\r\nТам се добавя още, че Варшава ще се задължи „да споделя тежестта на военните разходи, което би направило решението по изгодно за американското правителство и би отстранило тревогите на Конгреса в несигурните бюджетни времена“.\r\nОт пресслужбата на полското Министерство на отбраната са потвърдили, че документът, озаглавен „Предложение за постоянно военно присъствие на САЩ в Полша“ и датиран от 2018 година е истински и са заявили, че не е класифициран.\r\nДокументът съдържа информация за предложените места за военни бази, болници и възможни училища, или дори гимнастически салони за семействата на военнослужещите. Той е изпратен на американското правителство и Конгреса.\r\nPolitico обяснява, че в момента в Полша има американски военни формирования и части на НАТО, които са разположени в страната на ротационен принцип и се движат между Полша и трите балтийски държави на север.\r\nКато явен знак за нарастващите неразбирателства вътре в полското правителство, военното ведомство потвърди, че е изпратило предложението във Вашингтон преди да се консултира първо с външното министерство и – още по-важно – без знанието на президента Анджей Дуда, който е главнокомандващ въоръжените сили на страната.\r\n„Документът не изискваше детайлни контакти с Министерството на външните работи“, заявиха от пресслужбата на военното министерство чрез имейл до Onet.\r\nПревод и редакция:", "date": "2018.05.28", "title": "Politico.eu: Полша предложи 2 милиарда долара на САЩ за постоянна военна база, президентът не знае"}
{"url": "http://www.focus-news.net/news/2018/05/28/2526985/bivshiyat-rakovoditel-na-cheshkoto-kontrarazuznavane-v-senzatsionno-intervyu-rusiya-ne-e-otravyala-skripal.html", "text": "„Предполагам, че нашите „празни вопли“ изобщо не плашат Русия. Трябва да осъзнаем собственото си положение: Русия ни е нужна, за да решим редица важни проблеми“, твърди експертът в областта на сигурността и бивш началник на Военната разузнавателна служба на Чехия Андор Шандор. Той отбеляза също, че Владимир Путин никога не би извършил такава глупост, като убийството на двоен агент, който е прекарал няколко години в руски затвор и е освободен преди осем години – през 2010, пред чешкото издание Parlamentarni listy, за което даде пространно интервю.Parlamentarny listy: Вие казахте, че истинската причина за отравянето на бившия руски агент Сергей Скрипал и неговата дъщеря се различава от версията на Великобритания. Какво, според вас, е могло да доведе британците до преждевременни изводи, които повлякоха след себе си изгонване на руски дипломати и т.н.? \r\nАндор Шандор: Добър въпрос. Смятам за много слаби обвиненията по адрес на Кремъл, основани просто на формулировката, че никой, освен руснаците, не може да синтезира „Новичок“, а значи виновни са те. Британците постъпиха неправилно и неразумно, защото, както стана ясно, Чешката Република също може да произвежда „Новичок“. А който може да синтезира „Новичок 230“, той може да синтезира и „Новичок 234“. Не бива да се обвинява някой, защото не можеш да се сетиш за друг възможен виновник.\r\nНа второ място, (ако говорим вече за „Новичок“) ако е използван именно той, както ни обясняваха всички, то Сергей Скрипал и Юлия Скрипал щяха отдавна да са мъртви. Но, както се изяснява, те не само, че не умряха и не пострадаха тежко, но даже вече бяха изписани от болницата. С други думи, вероятно всичко с тях е наред. Засега не са ни представили някакви свидетелства от Сергей и Юлия Скрипал, но ми се иска да разберем какво се е случило с тях. Не искам да полемизирам по темата доколко руското посолство има право да контактува със своите граждани, но не виждам техните лични свидетелства. И понеже толкова дълго цари мълчание, изниква въпроса, не е ли нарушило случилото се нечии планове, защото тези, които трябва да са мъртви или да станат инвалиди, не пострадаха и не умряха. Трябва да чуем техните заявления.\r\nИ на трето място, разбирам, че персоналът в болницата може да подозира отравяне с някакви органически фосфати, но при това в градчето Солсбери осигуриха такова отлично лечение на Скрипалите, че ми е струва, че буквално всички щастливи звезди са се събрали над главите им и са им помогнали да преживеят покушението. Разбира се, радвам се, че те не са загинали, но тук виждам противоречие с това, което чухме. От самото начало критикува прибързаната акция, поддържана от Европейския съюз, с изгонване на руски дипломати в контекста: „Това са британците, наши съюзници и ние трябва да бъдем солидарни“. Цялата тази конструкция, която ни беше поднесена, се разпада и ние би трябва да проявим поне капка национална гордост и собствен разум и да не реагираме по указанието на някой. Би трябвало да съхраним поне малко себелюбие и да намерим своето място в този сложен свят.PL: Сетих се за още два въпроса и ще ги задам едновременно, защото те, може би, са взаимосвързани. Но, разбира се, това не е задължително. Вие казахте, че нападението над Скрипал може да е било отмъщение. Интересно ми е, какво може да е това отмъщение и очаквате ли някога да чуем личните свидетелства на Сергей и Юлия Скрипал? \r\nАШ: Говорих за бивши или действащи сътрудници на руските спецслужби ГРУ (военното разузнаване – бел. ред.). Те може да са отмъстили на Скрипал, но без санкцията за това на ръководителя на ГРУ, а още по-малко на Кремъл. Този вариант ми се струва доста вероятен, но не изключвам, че всичко може да се е случило по друг начин. Дали ще дочакаме изказване на Сергей Скрипал? Бих се радвал да го чуя, защото това дело напомня на „акция за сплашване“. Тя повлия изключително много на възприятието на Русия (по въпроса за нейната външна политика аз не храня илюзии) на някои страни не само в ЕС, но и по света – тези, които доброволно се присъединиха към антируските санкции. Би било хубаво да чуем обяснение, но лично аз не съм настроен много оптимистично.PL: Как оценявате поведението на Земан във връзка с тази история? Прозвуча критика по негов адрес във връзка с това, че е издал информация от спецслужбите, а и с други негови заявления. \r\nА.Ш.: На първо място, бих искал да кажа, че президентът, като главнокомандващ на въоръжените сили на Чехия и държавен глава има правото да дава поръчения на спецслужбите. Съгласно закона, той трябва да прави това със знанието на правителството, т.е. министрите трябва да знаят за това. Дали те са знаели или не, мен вече не ме засяга. Това, че Земан е поставил задача на спецслужбите е нормално. Лично аз не бих го направил публично. Земан можеше да не постъпва така, както можеше и да не съобщава публично резултатите от работата им. Защото, като минимум, това бе изтълкувано неправилно, тъй като, вероятно, някои думи бяха разбрани погрешно. Така или иначе, президентът каза, че „Новичок“ се е произвеждал у нас, което предизвика голям шум. Но, главното е, че това съответства по неприятен начин на заявленията на руснаците, които от самото начало ни сочеха като една от страните, където умеят да синтезират „Новичок“, а да се съмняваме в това е безсмислено. Наистина, заявлението за „Новичок“, с който са се опитали да отровят Скрипал в Солсбъри беше много силно и руснаците не си помогнаха много. Като цяло, казано с други думи, президентът не трябваше да споделя публично своята информация.PL: Т.н. опасна Русия е тема на дискусия в Чехия от 2013 година. Как се отрази на имиджа на Русия тази история с покушението на агента Скрипал? \r\nА.Ш.: В моите очи образът на Русия не се влоши, защото съм убеден, че Путин никога не би извършил такава глупост, като убийство на двоен агент, който е прекарал няколко години в затвора и е освободен преди осем години през 20130 година. Винаги трябва да си задаваме въпроса: Кому е изгодно? Според мен, в този случай за Путин не може да има никаква изгода. Даже не говорим за това, че отивайки на подобна мярка, Русия би ограничила в бъдеще своите възможности за обмен на хванати агенти. Защото ако вие убивате този, който сте пуснали, то едва ли другите страни ще искат да обменят с вас. Придържам се към мнението, че Русия не е опасност за сигурността на НАТО по няколко причини. Тя няма военната мощ за това и няма икономически интерес. За Русия това би било самоубийство. Но Русия е сложен играч, който няма да сътрудничи със Запада винаги, когато на него това му е изгодно и винаги ще отстоява собствените си интереси в ущърб на Западата, когато това е жизненоважно за нея.\r\nАко си спомним какво говори от Русия, то от 2008 година тя възразява срещу разширението на НАТО за сметка на такива страни като Грузия и Украйна. И ако Русия отдавна е включила в своите стратегически документи точка, че НАТО е нейният основен враг, то не трябва да се учудваме, че тя прави това, което прави. Не си струва да си даваме вид, като на момченце, хванато със свалени панталони. Прости Русия говори и действа. Аз вече много пъти казвах: ако искате да променяте геополитическото устройство на Европа в ущърб на интересите на тези, които са го определяли преди това, вие трябва да имате две неща: сила и смелост да го направите.\r\nЯсно е, че Западът не иска – мен това не ме учудва – да воюва с Русия нито заради Грузия, нито заради Украйна. И е напълно ясно, че Русия ще се старае да нарушава интеграционните процеси в Европейския съюз. Също е закономерно, че тя ще се постарае да сломи единството на страните в НАТО. За това тя, което е логично, ще използва агентурна информация, различни дезинформационни кампании и т.н., макар че не бих искал да преувеличавам тяхното значение. Просто е важно да разберем, че щом руснаците са казали: „Да, НАТО е наш враг“, - то те ще направят всичко, за да минимизират максимално тази заплаха за себе си. От друга страна, ние, западните страни, трябва да бъдем предсказуеми. Ако твърдим, че Русия (макар и да не се придържам към това мнение) е непосредствена заплаха за Запада, то трябва да си зададем въпроса: защо само пет страни в Алианса отделят 2% от БВП за въоръжение. При това Чешката Република, където толкова много говорят за опасността от Русия, отделя всичко около един процент. По този начин ние демонстрираме на Кремъл несъответствие между това, което говорим и това, което правим. В Кремъл седят съвсем не глупаци и виждат това разминаване.\r\nС други думи, ако имаме намерение (не смятам, че това е идеална идея) да градим единна защита от Русия, то трябва да го правим, а не просто да приказваме. Предполагам, че нашите празни вопли никак не плашат Русия. Трябва да осъзнаем собственото си положение: Русия ни трябва за разрешаването на редица важни проблеми. Фактът е, че Русия ще отстоява своите интереси и така прави целия свят: главното са интересите на страните, а не прокламациите за това, с кой сме големи приятели и съюзници.PL: Казахте, че Западът не иска да воюва с Русия. Някои смятат, че Сирия е своего рода бойно поле между САЩ и Русия. Какво мислите по този въпрос? \r\nА.Ш.: Аз не бих тръгнал да твърдя подобни неща така еднозначно. Не смятам, че става въпрос за бойно поле в този вид, в който беше по времето на Студената война. По-скоро, със своята не съвсем правилна и не съвсем удачна политика в Сирия, Съединените щати позволиха на Русия да се върне триумфално на международната арена, след като Русия се компрометира с анексията на Крим. Русия успя много успешно да се върне на страната на Башар Асад. САЩ глупаво настояват за неговото сваляне, без да предлагат никого в замяна, който би обединил страната и не би я развалил. Освен това, САЩ се „отличиха“ с това, че подкрепяха така наречените просирийски боеви отряди, които, преминавайки американска подготовка и въоръжавайки се, все пак бягаха при ислямистите. Като цяло, САЩ не направиха нищо умно.\r\nЗа по-голям проблем от съперничеството между Русия и САЩ в Сирия, аз смятам опасно ескалиращия конфликт между Израел и Иран, които редовно премерват силите си, макар, слава Богу, косвено и, разбира се, със значителна помощ от Съединените щати. Русия просто се закрепи в Сирия. Освен това, че Русия успя да спаси една от своите задгранични бази (морската база Тартус и авиобазата в Латакия), на нея й се удаде да продемонстрира своето ново оръжие, да го изпита и прочее. Това е неоспорим факт, какъвто е и този, че руснаците ще играят роля в следвоенното устройство и възстановяването на Сирия.\r\nПревод и редакция:", "date": "2018.05.28", "title": "Бившият ръководител на чешкото контраразузнаване в сензационно интервю: Русия не е отравяла Скрипал"}
{"url": "http://www.focus-news.net/news/2018/05/28/2526993/vidin-tovaren-avtomobil-s-hladilno-remarke-e-unishtozhen-pri-pozhar-v-rayona-na-selo-bela.html", "text": "На 27 май, в 19.46 часа, е получено съобщение за пожар в превозно средство в района на село Бела. Това съобщиха от ОДМВР-Видин. Екипи с два автомобила на РСПБЗН-Белоградчик участвали в потушаването на огъня. Причината е в процес на установяване. Огънят е унищожил товарен автомобил с хладилно ремарке.", "date": "2018.05.28", "title": "Видин: Товарен автомобил с хладилно ремарке е унищожен при пожар в района на село Бела"}
{"url": "http://www.focus-news.net/news/2018/05/28/2526996/targovishte-56-godishen-mazh-e-postradal-pri-nanesen-mu-poboy-ot-71-godishen-zhitel-na-s-zaraevo.html", "text": "На 27 май 2018 г., около 11.00 часа в с. Зараево, община Попово, е възникнал скандал, при който на 56-годишен мъж от с. Козица, община Попово, е бил нанесен побой, в резултат на което същият е изпаднал в безсъзнание. Това съобщиха от ОДМВР-Търговище.\r\nСлед проведени незабавни оперативно-издирвателни и процесуално-следствени действия е установен извършителят на деянието – 71-годишният С.И. от с. Зараево. Той е задържан в РУ-Попово на основание чл. 72, ал. 1, т. 1 от Закона за МВР. Пострадалият мъж е бил прегледан в МБАЛ-Търговище и е освободен за домашно лечение, без опасност за живота му. По случая е образувано досъдебно производство по описа на РУ-Попово.", "date": "2018.05.28", "title": "Търговище: 56-годишен мъж е пострадал при нанесен му побой от 71-годишен жител на с. Зараево"}
{"url": "http://www.focus-news.net/news/2018/05/28/2526998/blagoevgrad-42-mashini-za-kriptovaluta-sa-otkradnati-ot-ofis-za-sarvarni-deynosti-v-grad-gotse-delchev.html", "text": "42 машини за криптовалута са откраднати от офис за сървърни дейности в град Гоце Делчев. Това съобщиха от ОДМВР - Благоевград. Сигналът за кражбата е получен около 09.50 часа на 27 май 2018 г. В РУ - Гоце Делчев е съобщено за това, че за времето от 20.00 часа на 26 май 2018 г. до 09.50 часа на 27 май 2018 г., от офис за сървърни дейности в град Гоце Делчев е извършена кражба на около 42 бр. машини за криптовалута. По случая е образувано досъдебно производство. Работата продължава.", "date": "2018.05.28", "title": "Благоевград: 42 машини за криптовалута са откраднати от офис за сървърни дейности в град Гоце Делчев"}
{"url": "http://www.focus-news.net/news/2018/05/28/2526997/sport-grigor-dimitrov-zapazi-petoto-myasto-v-svetovnata-ranglista.html", "text": "Първата ракета на България Григор Димитров запази петата си позиция в световната ранглиста с 4870 точки. Вчера той започна с успех участието си на турнира от Големия шлем „Ролан Гарос“ с победа над Мохамед Сафуат с 2:1 сета. Първи в ранглистата е Рафаел Надал, втори е Роджър Федерер, а трети продължава да е Александър Зверев.", "date": "2018.05.28", "title": "Спорт: Григор Димитров запази петото място в световната ранглиста"}
{"url": "http://www.focus-news.net/news/2018/05/28/2526999/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "„Предполагам, че нашите „празни вопли“ изобщо не плашат Русия. Трябва да осъзнаем собственото си положение: Русия ни е нужна, за да решим редица важни проблеми“, твърди експертът в областта на сигурността и бивш началник на Военната разузнавателна служба на Чехия Андор Шандор. Той отбеляза също, че Владимир Путин никога не би извършил такава глупост, като убийството на двоен агент, който е прекарал няколко години в руски затвор и е освободен преди осем години – през 2010, пред чешкото издание Parlamentarni listy, за което даде пространно интервю.Parlamentarny listy: Вие казахте, че истинската причина за отравянето на бившия руски агент Сергей Скрипал и неговата дъщеря се различава от версията на Великобритания. Какво, според вас, е могло да доведе британците до преждевременни изводи, които повлякоха след себе си изгонване на руски дипломати и т.н.? \r\nАндор Шандор: Добър въпрос. Смятам за много слаби обвиненията по адрес на Кремъл, основани просто на формулировката, че никой, освен руснаците, не може да синтезира „Новичок“, а значи виновни са те. Британците постъпиха неправилно и неразумно, защото, както стана ясно, Чешката Република също може да произвежда „Новичок“. А който може да синтезира „Новичок 230“, той може да синтезира и „Новичок 234“. Не бива да се обвинява някой, защото не можеш да се сетиш за друг възможен виновник.\r\nНа второ място, (ако говорим вече за „Новичок“) ако е използван именно той, както ни обясняваха всички, то Сергей Скрипал и Юлия Скрипал щяха отдавна да са мъртви. Но, както се изяснява, те не само, че не умряха и не пострадаха тежко, но даже вече бяха изписани от болницата. С други думи, вероятно всичко с тях е наред. Засега не са ни представили някакви свидетелства от Сергей и Юлия Скрипал, но ми се иска да разберем какво се е случило с тях. Не искам да полемизирам по темата доколко руското посолство има право да контактува със своите граждани, но не виждам техните лични свидетелства. И понеже толкова дълго цари мълчание, изниква въпроса, не е ли нарушило случилото се нечии планове, защото тези, които трябва да са мъртви или да станат инвалиди, не пострадаха и не умряха. Трябва да чуем техните заявления.\r\nИ на трето място, разбирам, че персоналът в болницата може да подозира отравяне с някакви органически фосфати, но при това в градчето Солсбери осигуриха такова отлично лечение на Скрипалите, че ми е струва, че буквално всички щастливи звезди са се събрали над главите им и са им помогнали да преживеят покушението. Разбира се, радвам се, че те не са загинали, но тук виждам противоречие с това, което чухме. От самото начало критикува прибързаната акция, поддържана от Европейския съюз, с изгонване на руски дипломати в контекста: „Това са британците, наши съюзници и ние трябва да бъдем солидарни“. Цялата тази конструкция, която ни беше поднесена, се разпада и ние би трябва да проявим поне капка национална гордост и собствен разум и да не реагираме по указанието на някой. Би трябвало да съхраним поне малко себелюбие и да намерим своето място в този сложен свят.PL: Сетих се за още два въпроса и ще ги задам едновременно, защото те, може би, са взаимосвързани. Но, разбира се, това не е задължително. Вие казахте, че нападението над Скрипал може да е било отмъщение. Интересно ми е, какво може да е това отмъщение и очаквате ли някога да чуем личните свидетелства на Сергей и Юлия Скрипал? \r\nАШ: Говорих за бивши или действащи сътрудници на руските спецслужби ГРУ (военното разузнаване – бел. ред.). Те може да са отмъстили на Скрипал, но без санкцията за това на ръководителя на ГРУ, а още по-малко на Кремъл. Този вариант ми се струва доста вероятен, но не изключвам, че всичко може да се е случило по друг начин. Дали ще дочакаме изказване на Сергей Скрипал? Бих се радвал да го чуя, защото това дело напомня на „акция за сплашване“. Тя повлия изключително много на възприятието на Русия (по въпроса за нейната външна политика аз не храня илюзии) на някои страни не само в ЕС, но и по света – тези, които доброволно се присъединиха към антируските санкции. Би било хубаво да чуем обяснение, но лично аз не съм настроен много оптимистично.PL: Как оценявате поведението на Земан във връзка с тази история? Прозвуча критика по негов адрес във връзка с това, че е издал информация от спецслужбите, а и с други негови заявления. \r\nА.Ш.: На първо място, бих искал да кажа, че президентът, като главнокомандващ на въоръжените сили на Чехия и държавен глава има правото да дава поръчения на спецслужбите. Съгласно закона, той трябва да прави това със знанието на правителството, т.е. министрите трябва да знаят за това. Дали те са знаели или не, мен вече не ме засяга. Това, че Земан е поставил задача на спецслужбите е нормално. Лично аз не бих го направил публично. Земан можеше да не постъпва така, както можеше и да не съобщава публично резултатите от работата им. Защото, като минимум, това бе изтълкувано неправилно, тъй като, вероятно, някои думи бяха разбрани погрешно. Така или иначе, президентът каза, че „Новичок“ се е произвеждал у нас, което предизвика голям шум. Но, главното е, че това съответства по неприятен начин на заявленията на руснаците, които от самото начало ни сочеха като една от страните, където умеят да синтезират „Новичок“, а да се съмняваме в това е безсмислено. Наистина, заявлението за „Новичок“, с който са се опитали да отровят Скрипал в Солсбъри беше много силно и руснаците не си помогнаха много. Като цяло, казано с други думи, президентът не трябваше да споделя публично своята информация.PL: Т.н. опасна Русия е тема на дискусия в Чехия от 2013 година. Как се отрази на имиджа на Русия тази история с покушението на агента Скрипал? \r\nА.Ш.: В моите очи образът на Русия не се влоши, защото съм убеден, че Путин никога не би извършил такава глупост, като убийство на двоен агент, който е прекарал няколко години в затвора и е освободен преди осем години през 20130 година. Винаги трябва да си задаваме въпроса: Кому е изгодно? Според мен, в този случай за Путин не може да има никаква изгода. Даже не говорим за това, че отивайки на подобна мярка, Русия би ограничила в бъдеще своите възможности за обмен на хванати агенти. Защото ако вие убивате този, който сте пуснали, то едва ли другите страни ще искат да обменят с вас. Придържам се към мнението, че Русия не е опасност за сигурността на НАТО по няколко причини. Тя няма военната мощ за това и няма икономически интерес. За Русия това би било самоубийство. Но Русия е сложен играч, който няма да сътрудничи със Запада винаги, когато на него това му е изгодно и винаги ще отстоява собствените си интереси в ущърб на Западата, когато това е жизненоважно за нея.\r\nАко си спомним какво говори от Русия, то от 2008 година тя възразява срещу разширението на НАТО за сметка на такива страни като Грузия и Украйна. И ако Русия отдавна е включила в своите стратегически документи точка, че НАТО е нейният основен враг, то не трябва да се учудваме, че тя прави това, което прави. Не си струва да си даваме вид, като на момченце, хванато със свалени панталони. Прости Русия говори и действа. Аз вече много пъти казвах: ако искате да променяте геополитическото устройство на Европа в ущърб на интересите на тези, които са го определяли преди това, вие трябва да имате две неща: сила и смелост да го направите.\r\nЯсно е, че Западът не иска – мен това не ме учудва – да воюва с Русия нито заради Грузия, нито заради Украйна. И е напълно ясно, че Русия ще се старае да нарушава интеграционните процеси в Европейския съюз. Също е закономерно, че тя ще се постарае да сломи единството на страните в НАТО. За това тя, което е логично, ще използва агентурна информация, различни дезинформационни кампании и т.н., макар че не бих искал да преувеличавам тяхното значение. Просто е важно да разберем, че щом руснаците са казали: „Да, НАТО е наш враг“, - то те ще направят всичко, за да минимизират максимално тази заплаха за себе си. От друга страна, ние, западните страни, трябва да бъдем предсказуеми. Ако твърдим, че Русия (макар и да не се придържам към това мнение) е непосредствена заплаха за Запада, то трябва да си зададем въпроса: защо само пет страни в Алианса отделят 2% от БВП за въоръжение. При това Чешката Република, където толкова много говорят за опасността от Русия, отделя всичко около един процент. По този начин ние демонстрираме на Кремъл несъответствие между това, което говорим и това, което правим. В Кремъл седят съвсем не глупаци и виждат това разминаване.\r\nС други думи, ако имаме намерение (не смятам, че това е идеална идея) да градим единна защита от Русия, то трябва да го правим, а не просто да приказваме. Предполагам, че нашите празни вопли никак не плашат Русия. Трябва да осъзнаем собственото си положение: Русия ни трябва за разрешаването на редица важни проблеми. Фактът е, че Русия ще отстоява своите интереси и така прави целия свят: главното са интересите на страните, а не прокламациите за това, с кой сме големи приятели и съюзници.PL: Казахте, че Западът не иска да воюва с Русия. Някои смятат, че Сирия е своего рода бойно поле между САЩ и Русия. Какво мислите по този въпрос? \r\nА.Ш.: Аз не бих тръгнал да твърдя подобни неща така еднозначно. Не смятам, че става въпрос за бойно поле в този вид, в който беше по времето на Студената война. По-скоро, със своята не съвсем правилна и не съвсем удачна политика в Сирия, Съединените щати позволиха на Русия да се върне триумфално на международната арена, след като Русия се компрометира с анексията на Крим. Русия успя много успешно да се върне на страната на Башар Асад. САЩ глупаво настояват за неговото сваляне, без да предлагат никого в замяна, който би обединил страната и не би я развалил. Освен това, САЩ се „отличиха“ с това, че подкрепяха така наречените просирийски боеви отряди, които, преминавайки американска подготовка и въоръжавайки се, все пак бягаха при ислямистите. Като цяло, САЩ не направиха нищо умно.\r\nЗа по-голям проблем от съперничеството между Русия и САЩ в Сирия, аз смятам опасно ескалиращия конфликт между Израел и Иран, които редовно премерват силите си, макар, слава Богу, косвено и, разбира се, със значителна помощ от Съединените щати. Русия просто се закрепи в Сирия. Освен това, че Русия успя да спаси една от своите задгранични бази (морската база Тартус и авиобазата в Латакия), на нея й се удаде да продемонстрира своето ново оръжие, да го изпита и прочее. Това е неоспорим факт, какъвто е и този, че руснаците ще играят роля в следвоенното устройство и възстановяването на Сирия.\r\n***Полша иска постоянно военно присъствие на САЩ и е готова да даде до 2 милиарда долара, за да го получи, според предложение на Министерството на отбраната на страната, с което се е сдобил местният новинарски портал Onet, пише европейската редакция на електронното издание Politico.\r\nПолското предложение отразява отдавнашно желание на Варшава да изгради по-тесни връзки в сферата на сигурността със САЩ и да има американски войници на своя територия, пише изданието. Усилията за това датират от влизането на Полша в НАТО през 1999 година, но придоби спешен характер в контекста на руската анексия на Крим преди четири години и, както мисли Politico, агресивното й поведение спрямо Алианса.\r\nАмериканското издание коментира, че случвайки се само месец преди лидерите от НАТО да се съберат на среща в Брюксел, полската инициатива със сигурност ще предизвика гнева на Русия и ще бъде възприета със скептицизъм от европейските съюзници, които искат да подобрят отношенията си с Москва, като например, Италия и в някои случаи Германия.\r\n„Предложението отразява ясната и належаща нужда да се разположи за постоянно американска бронирана дивизия в Полша, а Варшава ще се ангажира да подпомогне значително това, давайки $1,5 – 2 милиарда за установяването на съвместни военни инсталации и осигуряването на по-свободно придвижване на въоръжените сили на САЩ“, се казва в документа на военното министерство.\r\nТам се добавя още, че Варшава ще се задължи „да споделя тежестта на военните разходи, което би направило решението по изгодно за американското правителство и би отстранило тревогите на Конгреса в несигурните бюджетни времена“.\r\nОт пресслужбата на полското Министерство на отбраната са потвърдили, че документът, озаглавен „Предложение за постоянно военно присъствие на САЩ в Полша“ и датиран от 2018 година е истински и са заявили, че не е класифициран.\r\nДокументът съдържа информация за предложените места за военни бази, болници и възможни училища, или дори гимнастически салони за семействата на военнослужещите. Той е изпратен на американското правителство и Конгреса.\r\nPolitico обяснява, че в момента в Полша има американски военни формирования и части на НАТО, които са разположени в страната на ротационен принцип и се движат между Полша и трите балтийски държави на север.\r\nКато явен знак за нарастващите неразбирателства вътре в полското правителство, военното ведомство потвърди, че е изпратило предложението във Вашингтон преди да се консултира първо с външното министерство и – още по-важно – без знанието на президента Анджей Дуда, който е главнокомандващ въоръжените сили на страната.\r\n„Документът не изискваше детайлни контакти с Министерството на външните работи“, заявиха от пресслужбата на военното министерство чрез имейл до Onet.,\r\n***След провала на „Илинденска Македония“ Атина и Скопие продължават да търсят универсално решение на спора за името, пише гръцкият вестник „Кathimerini“ в коментар озаглавен „Още едно име на масата“, като отбелязва че преговарящите екипи са се върнали към четирите предложения, направени от международния посредник Матю Нимиц.  \r\nВ коментара се твърди, че досега обсъжданите имена Горна Македония или Нова Македония представляват само съмнителна перспектива за намиране на решение, тъй като правителството на Зоран Заев отказва да ги приеме за всеобща употреба (erga omnes), което е задължителна предпоставка за  Гърция.\r\nСъобщавайки за ново, непредставено досега име, „Кathimerini“ се позовава на добре информирани източници, според които  по време на последния кръг от преговорите обект на дискусия е станало име, свързано с Крушево и с Крушевската република, обявена през Илинденско-Преображенското въстание от 1903 г.\r\nИзданието смята, че ако действително искат да намерят решение на спора за името, двете страни трябва да направят истински дипломатически спринт в навечерието на срещата на върха на Европейския съвет на 28 юни 2018 г.\r\n*** Сблъсък за бъдещето на Италия в еврозоната завърши в неделя вечерта с шокиращата оставка на премиерския кандидат Джузепе Конте, след като президентът на Италия Серджо Матарела отказа да приеме спорния избор на Конте за финансов министър, пише британският вестник The Guardian.\r\nМатарела отказа да приеме номинацията за министър на финансите Паоло Савона, 81-годишен бивш министър на индустрията, който нарече влизането на Италия в еврозоната „историческа грешка“.\r\nРешението на италианския президент се очаква да доведе до нови избори през есента.\r\nПрезидентският ход беше безпрецедентен в близката история на Италия и разкри дълбокото политическо разделение между Матарела, който служи като държавен глава и би трябвало да е политически неутрален, и двете популистки партии – „Движение пет звезди“ и „Северната лига“ – които положиха отчаяни усилия да сформират правителство.\r\nСерджо Матарела защити своя ход заявявайки, че изборът на Савона за финансов министър е представлявало риск за италианските фамилии и граждани, защото създава несигурност в италианската икономика.\r\n„Поисках за това министерство авторитетна политическа фигура от коалиционните партии, който не е виждан като поддръжник на линия, който може да провокира изхода на Италия от еврото“, заяви Матарела.\r\n„Несигурността на нашата позиция в еврото алармира италианските и чужди инвеститори, които са инвестирали в ценни книжа и компании“, допълни той.\r\nХодът на Серджо Матарела рискува предизвикването на конституционна криза.\r\nМатео Салвини, лидерът на „Северна лига“, гневно осъди решението да се отхвърли Савона, неговият личен избор за финансов министър, заявявайки че Матарела е превишил правомощията си и е показал предразсъдък към квалифициран индивид, само защото е бил анти-евро.\r\n„В една демокрация, ако още сме в такава, има само едно нещо което може да се направи – да позволим на италианците да изкажат мнението си“, заяви Салвини.\r\nЛуиджи ди Майо, който е лидер на „Движение пет звезди“, също критикува решението.\r\n„В тази страна, можеш да бъдеш осъден престъпник, осъден за данъчна измама, под разследване за корупция и да бъдеш министър… но ако критикуваш Европа, не можеш да бъдеш министър на икономиката“, заяви той.\r\nРазвитието на събитията в неделя поставя Италия на несигурен път. Някои анализатори смятат, че всеки ход на Матарела насочен срещу двете партии само ще служи за агитация на техните последователи и ще подхранва анти-евро сантиментите в Италия. Те спорят, че нови избори биха мога да създадат дори по-голямо мнозинство за „Движение пет звезди“ и „Северна лига“.\r\nПреди Конте или Матарела дори да са завършили своята среща, Салвини заяви че единствената опция е да се проведат още едни избори, най-вероятно по-късно през тази година.", "date": "2018.05.28", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/05/28/2527002/blagoevgrad-74-godishna-zhena-e-stanala-zhertva-na-telefonna-izmama-sas-sumata-ot-1-100-lv.html", "text": "74-годишна жена е станала жертва на телефонна измама със сумата от 1 100 лв. Това съобщиха от ОДМВР - Благоевград. Сигналът за измамата е получен в 02 РУ - Благоевград. 74-годишната жена е съобщила за това, че около 15.00 часа на 23 май 2018 г. чрез телефонно обаждане е въведена в заблуждение от лице, представило се за полицейски служител, което ѝ поискало парична сума за залавяне на телефонни измамници. На потърпевшата е нанесена щета на стойност около 1 100 лв. и около 280 евро. По случая е образувано досъдебно производство.\r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.   \r\nПри провеждането на полицейски операции няма утвърдена практика полицейските служители да искат лични парични средства и ценности от гражданите. За предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.05.28", "title": "Благоевград: 74-годишна жена е станала жертва на телефонна измама със сумата от 1 100 лв."}
{"url": "http://www.focus-news.net/news/2018/05/28/2527001/targovishte-70-godishna-zhena-ot-grada-e-stanala-zhertva-na-telefonna-izmama-s-3-000-lv.html", "text": "На 27 май 2018 г., около 18 часа в Районно управление на МВР-Търговище е получен сигнал, че на същия ден за времето от 08,30 до 09,30 ч неизвестен извършител посредством проведен по стационарен телефон разговор е въвел в заблуждение 70-годишна жена от град Търговище и под предлог, че е необходимо да окаже съдействие на полицията за задържане на извършители на телефонни измами, й е отнел сумата от 3 000 лв. Това съобщиха от ОДМВР-Търговище. По случая е образувано досъдебно производство по чл. 209 от Наказателния кодекс.", "date": "2018.05.28", "title": "Търговище: 70-годишна жена от града е станала жертва на телефонна измама с 3 000 лв."}
{"url": "http://www.focus-news.net/news/2018/05/28/2526988/mkd-makedoniya-pregovorite-za-imeto-shte-prodalzhat-v-bryuksel-tragvayki-ot-po-nisko-stapalo-koy-shte-bade-parvata-zhertva-pri-neuspehi.html", "text": "Отхвърлянето на предложението „Република Илинденска Македония“ върна преговорите за името с Гърция на няколко стъпала по-долу от достигнатото. След неуспеха на кръга от преговорите в Ню-Йорк е предвидена нова среща между външните министри Димитров и  Коциас в Брюксел, но не се знае кога. Очевидно е, че продължава да се търси ново предложение, което да отвори нова врата и да предложи решение. Въпросът е кой ще бъде първата жертва при евентуален неуспех на преговорите?. Това пише в коментар за преговорите между Атина и Скопие за разрешаване на спора за името македонското електронно издание „МКД“.\r\nИзданието отбелязва, че гръцките журналисти не са забравили заявката на Никола Димитров да подаде оставка, ако не се приеме предложението „Република Илинденска Македония“ и припомня думите му, че е готов да подпише веднага оставката си, ако това ще помогне на Македония.\r\n„МКД“ констатира, че неуспехът в Ню-Йорк не само връща преговорите назад, но и съкращава времето до срещата на върха на ЕС и до заседанието на НАТО, като условието за започване на преговори за влизане ЕС и за членство в НАТО продължава да бъде намирането на компромис за името. \r\nКоментарът на изданието завършва с констатацията, че екипът на Заев, който е заложил изцяло на външната политика и на намирането на решението на спора за името на принципа „Сега или никога“, се е сблъскал „с упоритостта и хитростта на гръцкия премиер Ципрас, който отстоявайки своите позиции бавно, но сигурно завладява пространството на преговорите“.\r\nСпоред „МКД“ крахът на тази политика вече посочва първата си жертва - министър Никола Димитров.", "date": "2018.05.28", "title": "„МКД“ (Македония): Преговорите за името ще продължат в Брюксел, тръгвайки от по-ниско стъпало. Кой ще бъде първата жертва при неуспех?"}
{"url": "http://www.focus-news.net/news/2018/05/28/2527000/kyustendil-vechnata-lyubov-na-operata-e-temata-na-poredniya-kontsert-ot-mayskite-muzikalni-dni.html", "text": "„Вечната любов на операта” е темата на поредния концерт от Майски музикални дни – Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Концертът ще се проведе от 19.00 часа в Художествена галерия „Владимир Димитров – Майстора”. „Това е един концерт-спектакъл с участието на оперни певци от Националната музикална академия „Панчо Владигеров”. Режисура и водещ Павел Герджиков, носител на Националната награда за принос в музикалното изкуство „Академик Марин Големинов“ от 2017 година”, каза Дима Укалска. Организатори на проявата са Община Кюстендил и Музикално сдружение „Марин Големинов”.\r\nВенцеслав ИЛЧЕВ", "date": "2018.05.28", "title": "Кюстендил: „Вечната любов на операта” е темата на поредния концерт от Майските музикални дни"}
{"url": "http://www.focus-news.net/news/2018/05/28/2526991/andrey-kovachev-enpgerb-sreshtata-na-premierite-boyko-borisov-i-andrey-plenkovich-e-znak-che-temata-zapadni-balkani-ostava-prioritetna-i-za-sledvashtite-evropredsedatelstva.html", "text": "Срещата на премиера Бойко Борисов с хърватския му колега Андрей Пленкович е знак на подкрепа, че темата „Западни Балкани“ остава приоритетна и за следващите европредседателства. Това каза в интервю за Радио „Фокус“ евродепутатът от ЕНП/ГЕРБ Андрей Ковачев по повод посещението на премиера Борисов в Хърватия и Украйна. Според него това е сигнал и за Босна и Херцеговина, която е най-проблематична сред шестте страни на Западните Балкани и буди сериозна тревога по отношение на структурата в страната. Евродепутатът призова да се търсят общи национални решения на Балканите. „Разширяване на ЕС в обозримо бъдеще със страните от Източното партньорство, в което членува и Украйна, не е възможно\", добави Ковачев. „Става въпрос за интегриране на тези страни към определени политики на ЕС. Една част от тях вече са асоциирани членове на ЕС, отваряне на общия пазар за тях, облекчение по отношение на включването в образователни програми, като например Еразъм. Украйна вече постигна една от целите си – безвизово пътуване на украински граждани в ЕС до три месеца и регулярни срещи по отношение на сигурността, икономиката и енергетиката със страните от нашето източно партньорство“, коментира Андрей Ковачев. Той каза още, че е важно да се изучава български език в регионите в Украйна с голямо българско население, както е важна и самата свързаност между тези региони. „Нашите сънародници в Комрат и Тараклия и в Болград не са изоставени от държавата и когато има нещо притеснително, се реагира бързо и адекватно\", посочи евродепутатът.", "date": "2018.05.28", "title": "Андрей Ковачев, ЕНП/ГЕРБ: Срещата на премиерите Бойко Борисов и Андрей Пленкович е знак, че темата „Западни Балкани“ остава приоритетна и за следващите европредседателства"}
{"url": "http://www.focus-news.net/news/2018/05/28/2527006/burgas-pametta-na-botev-i-zaginalite-za-svobodata-na-balgariya-shte-bade-pochetena-sas-sireni-na-2-yuni.html", "text": "На 2 юни, тази година се пада събота, отново ще бъде почетена със сирени паметта на Христо Ботев и останалите герои, загиналите за свободата на България. Това съобщиха от пресцентъра на Община Бургас. Община Бургас. Системата ще бъде задействана точно в 12.00 часа и ще е активна в продължение на 2 минути. Всички ще чуем акустичния сигнал „Въздушна опасност“. В този случай това не бива да ни плаши, а да предизвика нашето внимание, за да сведем глава за кратко от уважение към предците, пожертвали живота си за родината.", "date": "2018.05.28", "title": "Бургас: Паметта на Ботев и загиналите за свободата на България ще бъде почетена със сирени на 2 юни"}
{"url": "http://www.focus-news.net/news/2018/05/28/2526992/adelina-stefanova-hram-vavedenie-bogorodichno-blagoevgrad-petdesetnitsa-i-sveti-duh-sa-poslednite-dva-praznika-ot-velikdenskiya-tsikal.html", "text": "Петдесетница и Свети Дух са последните два празника от Великденския цикъл. Това каза за Радио „Фокус“ - Пирин Аделина Стефанова, уредник в храм „Въведение Богородично“ - Благоевград. По думите ѝ Свети Дух е известен още като Русаля и Духовден. „По стар обичай на Свети Дух жените ходели на черква, като носели свежи орехови листа. Поставяли ги по пода на храма и след това коленичели и се молели. Те вярвали, че така ще влязат в контакт със смъртните си роднини и с починалите почитани от тях светци. След службата жените отнасяли ореховите листа в къщите си и с тях лекували болните животни, както и децата си. Старо поверие било, че в нощта на Свети Дух страдащите могат да намерят изцеление, защото билките имат лечителска сила. Много болни пренощували в черкви, параклиси, метоси, върху пресни листа от орех, за да прогонят болестта, а други колели курбан за здраве“, посочи тя. Аделина Стефанова отбеляза, че Свети Дух по традиция тематично е свързан със Спасовден, Денят на Света Троица и вярването, че Господ прибира душите на починалите до следващия Велики четвъртък.\r\nНатали СТЕФАНОВА", "date": "2018.05.28", "title": "Аделина Стефанова, храм „Въведение Богородично“ - Благоевград: Петдесетница и Свети Дух са последните два празника от Великденския цикъл"}
{"url": "http://www.focus-news.net/news/2018/05/28/2527007/blagoevgrad-39-godishen-mazh-e-zadarzhan-za-pritezhanie-na-7-kapsul-detonatora-3-presovki-i-detonirasht-shnur.html", "text": "39-годишен мъж е задържан за притежание на 7 капсул детонатора, 3 пресовки и детониращ шнур. Това съобщиха от ОДМВР - Благоевград. Детонаторите са открити при проверка от полицейски служители на РУ - Гоце Делчев на 25 май 2018 г. в частен имот в град Хаджидимово. Намерени и иззети около 7 бр. капсул детонатора около 3 бр. пресовки и детониращ шнур. За случая е уведомена РП - Гоце Делчев. Със заповед за задържане до 24 часа е задържано лице с инициали В.А. (на 39 г.) от Хаджидимово. Образувано е досъдебно производство.", "date": "2018.05.28", "title": "Благоевград: 39-годишен мъж е задържан за притежание на 7 капсул детонатора, 3 пресовки и детониращ шнур"}
{"url": "http://www.focus-news.net/news/2018/05/28/2527005/dobrich-14-godishen-e-katastrofiral-s-kraden-avtomobil-v-ograda-na-kashta-v-kavarna.html", "text": "14-годишен е катастрофирал с краден автомобил в ограда на къща в Каварна. Това съобщиха от ОДМВР-Добрич. Сигналът за възникналия пътен инцидент на ул. „Александър Стамболийски” в град Каварна е получен на 27 май, около 2.00 часа. На място е установено, че водач на лек автомобил „Ауди” с благоевградска регистрация губи контрол над МПС и се блъска в оградата. Установен е водачът на автомобила Й.К. (14 г.) от град Каварна и возещия се в МПС криминално проявен Д.Д. (13 г.), също от град Каварна. В хода на работа е установено, че МПС е било противозаконно отнет по-рано през деня, докато е бил паркиран пред частен имот по ул. „Здравец” в град Каварна. По случая е образувано бързо полицейско производство.", "date": "2018.05.28", "title": "Добрич: 14-годишен е катастрофирал с краден автомобил в ограда на къща в Каварна"}
{"url": "http://www.focus-news.net/news/2018/05/28/2526981/kandidatat-ot-bsp-za-kmet-na-galiche-veselin-tushinov-shte-iska-kasirane-na-vota.html", "text": "Кандидатът от БСП за кмет на Галиче Веселин Тушинов ще иска касиране на вота. Това стана ясно от думите му пред бТВ. Вчера във врачанското село Галиче се проведе втория кръг на местните избори за кмет и само с 26 гласа преднина кметското място спечели Страхил Стоянов от ГЕРБ.\r\nСпоред БСП в изборния ден е имало множество нарушения. По думите им на подвижната избирателна секция са написани много актове за нарушения, като там в крайна сметка не гласували инвалидите, за които реално е предназначена секцията.\r\nОт БСП твърдят също, че изборни бюлетини са раздавани на хора, които не са гласоподаватели, които са гласували от името на други хора.\r\nПричина за раздора още вчера стана и една врата в местното училище, през която, според БСП, влезнали много хора, които не били от селото, но все пак успели да гласуват.\r\nОт щаба на кандидата на ГЕРБ отричат всички твърдения. „Ние живеем в правова държава, след като БСП смятат, че е имало нарушения, да сезират институциите. Всичко мина честно, нормално и открито”, заяви победителят Страхил Стоянов.", "date": "2018.05.28", "title": "Кандидатът от БСП за кмет на Галиче Веселин Тушинов ще иска касиране на вота"}
{"url": "http://www.focus-news.net/news/2018/05/28/2527003/evrodeputatat-petar-kurumbashev-iztochna-evropa-mozhe-da-bade-tsentar-v-razvitieto-na-izsledvaniyata-v-oblastta-na-vodoroda-i-sofiya-mozhe-da-ima-tsentralna-rolya.html", "text": "Източна Европа може да бъде център в развитието на изследванията в областта на водорода и София може да има централна роля чрез изграждане на коридор Будапеща – София, например. Това каза евродепутатът Петър Курумбашев по време на Среща на високо ниво на тема „Екологична енергия с горивни клетки и водород“, предаде репортер на Агенция „Фокус“.\r\nКурумбашев посочи, че в България вече има две коли, които са разработка на Техническия университет в София и Техническия университет в Русе, които могат да бъдат задвижвани с водород, който е на основата на чиста енергия. „Той може да се съхранява и за периоди, когато няма слънце и вятър. Нашият системен оператор пострада защото имаме голямо производство на енергия, когато няма потребление, така че едно от най-добрите решения за съхраняване на тази енергия освен батериите е водородът. Има дълъг път обаче, който тази иновация трябва да измине, преди да стигне до пазара, и смесеното предприятие „Горивни клетки и водород“ може да ускори процеса. Много активно работя в Комисията по научни изследвания и когато изготвяхме доклада, направихме заключение, че имаме 1,2 млрд. евро заделени за научни изследвания, но те не стигнаха за нищо“, каза още Курумбашев.\r\nЕвродепутатът обясни, че трябва да се обърне повече внимание на инструментите за насърчаване на научните изследвания в областта на излизане от въглеродните горива и да се замислим какви допълнителни възможности има финансово да се подкрепят проектите за това. „Едни от най-добрите начини да задържим добрите хора от научните среди в България е да правим изследователски центрове и да имаме своите научни изследвания. И след 24 май искам да припомня думите от  песента – „Напред науката е слънце, което в душите грей“. Надявам се, че това послание достига до всеки един то нас“, каза още той.\r\nЦветилена СИМЕОНОВА", "date": "2018.05.28", "title": "Eвродепутатът Петър Курумбашев: Източна Европа може да бъде център в развитието на изследванията в областта на водорода и София може да има централна роля"}
{"url": "http://www.focus-news.net/news/2018/05/28/2527008/razgrad-shteti-za-4-600-leva-sa-naneseni-pri-vzlomna-krazhba-v-apartamenta-na-42-godishna-zhena-v-zh-k-orel.html", "text": "Апартамент в ж. к. „Орел“ в Разград е бил разбит за времето от 24 до 27 май. Това съобщиха от ОДМВР-Разград. След взломяване на патрона на входната врата е задигната сумата от 1200 лв, 200 евро и златни накити с общо тегло 57 грама. Нанесената щета за 42-годишната собственичка възлиза на 4 600 лева. По случая е образувано досъдебно производство по чл.195, ал.1, т.3 от НК.\r\nОДМВР-Разград", "date": "2018.05.28", "title": "Разград: Щети за 4 600 лева са нанесени при взломна кражба в апартамента на 42-годишна жена в ж. к. „Орел“"}
{"url": "http://www.focus-news.net/news/2018/05/28/2527010/d-r-vanya-stoeva-mbal-pazardzhik-balgarinat-iska-da-znae-za-kogo-daryava-krav-pochti-100-ot-daritelite-idvat-zaradi-svoi-rodnini.html", "text": "Българинът иска да знае за кого кръводарява. Това каза за Радио „Фокус“ – Пазарджик д-р Ваня Стоева, завеждащ отделението по Трансфузионна хематология в МБАЛ – Пазарджик. Тя обясни, че преди години са организирани специални кампании за кръводаряване, но сега тенденциите са други. „Имаше ентусиазъм, в Панагюрско дори си правеха празник след акциите по кръводаряване. Сега преобладава родственото кръводаряване, като хората, които идват, са предимно в по-зряла възраст, младите са по-малко. Когато се знае за кого се дарява кръв, се отзовават“, коментира д-р Стоева. Тя посочи като пример последния случай, при който хората даряваха кръв за пострадала при катастрофа медицинска сестра. „Почти 100% от дарителите идват заради свои роднини. За нас е важно да има мотивация и сред другите хора, които даряват“, обясни д-р Стоева. Тя допълни, че кръвта от всички групи се съхранява и при необходимост се предоставя за стабилизиране здравословното състояние на нуждаещ се от преливане.\r\nВаня НИКОЛОВА", "date": "2018.05.28", "title": "Д-р Ваня Стоева, МБАЛ – Пазарджик: Българинът иска да знае за кого дарява кръв, почти 100% от дарителите идват заради свои роднини"}
{"url": "http://www.focus-news.net/news/2018/05/28/2527009/montana-26-godishen-piyan-mototsikletist-e-postradal-pri-katastrofa-na-glaven-pat-glaven-pat--81.html", "text": "26-годишен пиян мотоциклетист е пострадал при катастрофа на главен път I-81. Това съобщиха от ОДМВР - Монтана. Инцидентът е станал на 27 май 2018 г. около 14.15 часа на път I-2 при 81 км. Служители на РУ - Берковица са посетили сигнал за пътнотранспортното произшествие с пострадал мотоциклетист. На място е установен водачът на мотоциклет „Мотогуци“ с плевенска регистрация с инициали Ц.К. (на 26 г.) от гр. Плевен, който се е движел от гр. София към гр. Монтана с несъобразена скорост съобразно профила на пътя. Водачът е изгубил контрол над управлявания мотоциклет и е паднал на платното за движение. Ц.К. е изпробван за употреба на алкохол с алкотест, при което светлинната скала е отчела 2.19 промила алкохол в издишания от него въздух. На нарушителя са съставени 2 акта. По случая е образувано досъдебно производство в РУ - Берковица.", "date": "2018.05.28", "title": "Монтана: 26-годишен пиян мотоциклетист е пострадал при катастрофа на главен път главен път I-81"}
{"url": "http://www.focus-news.net/news/2018/05/28/2527015/narodniyat-predstavitel-ot-bsp-za-balgariya-dimitar-danchev-i-obshtinskiyat-savetnik-boris-tsvetkov-shte-provedat-priemna-za-grazhdani-na-29-may.html", "text": "На 29 май от 15.00 до 17.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП - София. Желаещите може да се запишат предварително на телефон 02/987 20 86.", "date": "2018.05.28", "title": "Народният представител от „БСП за България“ Димитър Данчев и общинският съветник Борис Цветков ще проведат приемна за граждани на 29 май"}
{"url": "http://www.focus-news.net/news/2018/05/28/2527014/api-vazstanoveno-e-dvizhenieto-po-avtomagistrala-struma-pri-km-84-predi-tunel-kocherinovo-v-posoka-sofiya.html", "text": "Възстановено е движението по автомагистрала \"Струма\" при км 84 преди тунел \"Кочериново\" в посока София. Това съобщиха от пресцентъра на Агенция \"Пътна инфраструктура\".", "date": "2018.05.28", "title": "АПИ: Възстановено е движението по автомагистрала \"Струма\" при км 84 преди тунел \"Кочериново\" в посока София"}
{"url": "http://www.focus-news.net/news/2018/05/28/2527013/sliven-zadarzhan-e-29-godishen-mazh-uvredil-politseyski-avtomobil-otzoval-se-na-signal-za-masovo-sbivane-v-tsentara-na-selo-gradets.html", "text": "В Районно управление на МВР-Котел е задържан 29-годишен криминално мъж проявен от село Градец, който на 26 май е причинил материални щети на служебен полицейски автомобил. Това съобщиха от ОДМВР-Сливен. На 26 май, около 22,50 часа, патрулният автомобил се е отзовал на сигнал за масово сбиване в центъра на село Градец. След овладяване на конфликта 26-годишният П.К. е счупил предно дясно стъкло на служебния автомобил. Той е задържан за 24 часа. Образувано е бързо производство.", "date": "2018.05.28", "title": "Сливен: Задържан е 29-годишен мъж, увредил полицейски автомобил, отзовал се на сигнал за масово сбиване в центъра на село Градец"}
{"url": "http://www.focus-news.net/news/2018/05/28/2527011/sliven-67-godishen-mazh-e-pochinal-v-bolnitsa-sled-katastrofa-na-zhp-prelez-v-zemlishteto-na-selo-lyubenova-mahala.html", "text": "На 25 май, около 09,30 часа в Районно управление на МВР-Нова Загора е получено съобщение за настъпило пътно произшествие на жп прелез в землището на село Любенова махала. Това съобщиха от ОДМВР-Сливен. От извършения оглед на местопроизшествие е установено, че за времето от 09,20 до 09,30 часа е настъпило пътно произшествие между железопътна машина и лек автомобил \" Сузуки“, управляван от мъж на 67 години от град Нова Загора. В резултат на произшествието 67-годишният мъж е откаран в МБАЛ-Раднево, където е починал вследствие на получените наранявания. По случая е образувано досъдебно производство.", "date": "2018.05.28", "title": "Сливен: 67-годишен мъж е починал в болница след катастрофа на жп прелез в землището на село Любенова махала"}
{"url": "http://www.focus-news.net/news/2018/05/28/2527016/sliven-politsiyata-v-nova-zagora-raboti-po-ustanovyavane-na-izvarshitel-na-poboy-nad-65-godishen-mazh.html", "text": "Криминалисти на Районно управление на МВР-Нова Загора работят по установяване на извършител, нанесъл побой и причинил телесна подведа на 65-годишен мъж. Това съобщиха от ОДМВР-Сливен. На 25 май, в 21,30 часа, е получен сигнал за пострадал мъж на 65 години, от същото село, вследствие на нанесен побой. Мъжът е получил наранявания в областта на лицето. Той е транспортиран до МБАЛ-Раднево без опасност живота.", "date": "2018.05.28", "title": "Сливен: Полицията в Нова Загора работи по установяване на извършител на побой над 65-годишен мъж"}
{"url": "http://www.focus-news.net/news/2018/05/28/2527019/haskovo-kampaniyata-haskovo-sreshtu-drogata-2018-shte-se-provede-v-grada-v-kraya-na-mesets-yuni.html", "text": "Кампанията „Хасково срещу дрогата 2018“ ще се проведе от 22 до 29 юни в Хасково. Това съобщиха от пресцентъра на Общината. Програмата предвижда базар, посветен на билките с участието на фирми и земеделски производители на продукти на билкова основа, както и производители на мед и продукти от мед. Планирани са концерти и фотоизложба. В ДКТ „Иван Димов“ старозагорският театър ще представи „Без изход – изповедта на един наркоман” – представление за ученици 15 - 19 год.\r\nНа 26 юни е състезанието по плуване и спортна забава в басейн „Фантазия“. В рамките на седмицата срещу дрогата ще бъдат организирани състезания по колоездене и рисунка на асфалт.\r\nКулминацията е на 29 юни с „Рок срещу дрогата“ - рок фест на площадка „Спартак“ с участието на   Б.Т.Р., ПИФ, Хангар 42 и Стокхолм.\r\nКампания „Хасково срещу дрогата 2018“ е организирана от Община Хасково, Местна комисия за борба срещу противообществените прояви на малолетните и непълнолетните, Общински съвет по наркотични вещества и Привантивно-информационен център по наркотични вещества, Младежки център Хасково, Клуб по колоездене, с ръководител Недялко Атанасов, ДКТ „Иван Димов“, Областен информационен център – Хасково, Инер Уйл клуб – Хасково.", "date": "2018.05.28", "title": "Хасково: Кампанията „Хасково срещу дрогата 2018“ ще се проведе в града в края на месец юни"}
{"url": "http://www.focus-news.net/news/2018/05/28/2527020/vratsa-80-000-kasa-kontrabandni-tsigari-sa-izzeti-ot-tovaren-avtomobil-pri-spetsaktsiya-v-grada.html", "text": "На територията на Враца е проведена специализирана операция с цел пресичане, разкриване и документиране на престъпления, свързани със съхранение и разпространение на акцизни стоки без български акцизен бандерол. Това съобщиха от пресцентъра на МВР. В хода на акцията на КПП „Ребърково” служители на сектор „Противодействие на икономическата престъпност” при областната дирекция спрели за проверка   товарен автомобил „Мерцедес”, управляван от В. К. /27 г./ от Враца. Водачът е с криминални регистрации в полицията за престъпление по чл. 234 от НК. \r\nПри извършена щателна проверка, в специално пригоден тайник, били открити 80 000 къса цигари, без български акцизен бандерол. \r\nПо случая е образувано досъдебно производство по чл. 234 от НК. Работата продължава.", "date": "2018.05.28", "title": "Враца: 80 000 къса контрабандни цигари са иззети от товарен автомобил при спецакция в града"}
{"url": "http://www.focus-news.net/news/2018/05/28/2527004/reuters-liderat-na-ligata-othvarli-vazmozhen-impiychmant-na-italianskiya-prezident.html", "text": "Лидерът на италианската крайно-дясна партия „Лигата“ Матео Салвини в понеделник отхвърли възможни разговори за импийчмънт на президента на страната Серджо Матарела и заяви, че заедно с „Движението пет звезди“ (Д5З) искат да променят изборните закони, предава Reuters.\r\nВ неделя Матарела наложи вето на избора на двете евроскептични партии за министър на икономиката, осуетявайки опита им да сформират коалиционно правителство, което предизвика искане от Д5З за импийчмънт на държавния глава.\r\n„Трябва да запазим спокойствие. Някои неща не трябва да се правят в момент на ярост... Не искам да говоря за импийчмънт“, заяви Салвини в интервю пред местно радио.\r\n„Лигата“ и Д5З „имат парламентарно мнозинство. Ще видим дали можем да започнем дискусия за промяна на изборния закон в парламента“.\r\nПревод и редакция:", "date": "2018.05.28", "title": "Reuters: Лидерът на „Лигата“ отхвърли възможен импийчмънт на италианския президент"}
{"url": "http://www.focus-news.net/news/2018/05/28/2527021/varna-apelativniyat-sad-otlozhi-deloto-na-anita-meyzer-zaradi-zabavyane-v-povtornata-meditsinska-ekspertiza.html", "text": "Апелативният съд във Варна реши да отложи тази сутрин делото срещу Анита Мейзер, която обжалва осъдителната си присъда за убийството на съпруга си Николай Димов и предлагането на подкуп на полицейски служител. Следващото заседание трябва да се проведе на 25 юни, предаде репортер на Радио „Фокус“ – Варна. Новата дата е насрочена заради поискана отсрочка от страна на вещите лица, на които през март беше възложено да изготвят повторна комплексна съдебно-медицинска експертиза. Медиците трябваше да изяснят дали установените травматични увреждания по тялото на починалия Николай Димов могат да бъдат получени по начина, за който свидетелства в предходното съдебно заседание подсъдимата. Преди два медеца Анита Желева се отрече от показанията, дадени на досъдебното производство, както и от тези, които на два пъти е правила пред първата съдебна инстанция. На предходното заседание пред Апелативния съд във Варна, тя представи нова версия за обстоятелствата, свързани със завързването на т.нар. “свински опашки“ около краката и врата на съпруга си. Според нея Николай сам е поставил и затегнал две стяжки около врата си. Подсъдимата обжалва пред Варненския апелативен съд наказанието от три години и половина за убийството по непредпазливост, а затова, че е предложила подкуп от 30 000 евро на разследващия полицай съдът ѝ присъди 4 години и половина “лишаване от свобода“. От двете наказания Анита Желева ще търпи по-тежкото. Окръжният съд ѝ наложи и глоба в размер на 8000 лева, както и обезщетение за майката на Николай в размер на 150 000 лв.\r\nДиана СТОЕВА", "date": "2018.05.28", "title": "Варна: Апелативният съд отложи делото на Анита Мейзер заради забавяне в повторната медицинска експертиза"}
{"url": "http://www.focus-news.net/news/2018/05/28/2527024/plovdiv-57-godishen-shofyor-na-avtobus-e-zaginal-pri-katastrofa-mezhdu-benkovski-i-saedinenie.html", "text": "57-годишен шофьор на автобус е загинал при катастрофа между Бенковски и Съединение. Това съобщи за Радио „Фокус“ – Пловдив говорителят на Областна дирекция на МВР-Пловдив. По първоначални данни автобус по линия 93 е навлязъл в насрещната лента и се блъснал в мантинелата. Няма пострадали пътници. \r\nИзвършва се оглед на мястото на инцидента. Пътният участък е проходим.\r\nВесела КРЪСТЕВА", "date": "2018.05.28", "title": "Пловдив: 57-годишен шофьор на автобус е загинал при катастрофа между Бенковски и Съединение"}
{"url": "http://www.focus-news.net/news/2018/05/28/2527018/kathimerini-pregovorite-za-imeto-na-makedoniya-nabirat-skorost-dokato-v-gartsiya-se-planirat-protesti.html", "text": "Планират се серия от демонстрации в редица градове из цяла Гърция на 6 юни, в които хората ще протестират срещу продължаващите преговори за разрешаване на спора за името на Македония между Атина и Скопие, които навлязоха в решаващата си фаза, пише електронното издание на гръцкия вестник Kathimerini.\r\nГрупа, наричаща себе си „Комитет за борбата за гръцката Македония“ излезе със съобщение, в което заяви, че организира масови протести, които трябва да се проведат на 6 юни от 19:30.\r\nЦелта, подчерта комитетът, е да се „припомни“ на правителството, че „гръцкия народ вече е взел решение“. Това решение, се добавя в изявлението, е да се отхвърли всяко решение, съдържащо термина „Македония“, защото в него се съдържат иредентистки амбиции за северния гръцкия регион със същото име.\r\nПредупреждението за обществено недоволство спрямо най-вероятния сценарий от продължаващите преговори с посредничеството на ООН идва в момента, в който гръцкия външен министър Никос Коцияс навлиза в решаващи преговори на високо ниво, които да продължат позитивната инерция от разговорите, проведени по-рано този месец между премиера на Гърция Алексис Ципрас и македонския му колега Зоран Заев.\r\nСлед срещата с официалните лица във Вашингтон и скопския външен министър Никола Димитров в Ню Йорк миналата седмица, Коцияс сега е в Брюксел, където ще вземе участие в Съвета по външните работи на Европейския съюз в понеделник.\r\nПо-късно в същия ден той ще отпътува за Берлин, където ще се срещне с германския президент Франк-Валтер Щайнмайер – с когото Коцияс има много приятелски отношения от времето, когато последният беше външен министър – и във вторник той ще се види с германския си колега Хайко Маас.\r\nОсвен това, по-късно този месец първия дипломат на Гърция ще пътува до Москва и ще приеме френския си колега Жан-Ив льо Дриан в Атина.\r\nАтина и Скопие заявиха, че целят да постигнат споразумение преди срещата на върха на ЕС на 28 юни.\r\nПревод и редакция:", "date": "2018.05.28", "title": "Kathimerini: Преговорите за името на Македония набират скорост, докато в Гърция се планират протести"}
{"url": "http://www.focus-news.net/news/2018/05/28/2527017/kmetat-na-sofiya-yordanka-fandakova-sofiya-e-primer-za-inovatsiite-i-privlichaneto-na-naukata-v-upravlenieto-na-grada.html", "text": "София е пример за иновациите и привличането на науката в управлението на града. Това каза кметът на София Йорданка Фандъкова по време на Среща на високо ниво на тема „Екологична енергия с горивни клетки и водород“, предаде репортер на Агенция „Фокус“. „Темата не е нова за София – обсъждаме я от няколко години и всяка идея, свързана с подобряване чистотата на въздуха, за мен е изключително важна. Днес аз самата се придвижвам цял ден с водороден автомобил и така ще допринеса за по-добрия въздух. Надявам се това да бъде един добър пример и важно послание - посланието, че нулевите въглеродни емисии са възможни. Знам, че трябва отделяне на по-голям финансов ресурс, но като мислим за здравето на хората, трябва да търсим възможности за това. Защото децата на София трябва да се чувствата защитени, да знаят, че растат здрави, за да могат да продължат обществото“, каза още тя.\r\nФандъквоа посочи, че тези дни София ще бъде във фокуса на теми, свързани с иновациите, каквито са водородните технологии. „За мен е много важна и темата за използването на водорода в бита, защото битовото горене е един от най-големите замърсители на въздуха и е едно от най-големите предизвикателства за нашия град. Опазването на въздуха за мен като кмет е стратегическият ми приоритет. Искам иновациите да се превърнат във водещи за София и във връзка с това имаме много хора и организации, които ни помагат – работим заедно с БАН, с университетите“, каза още тя и посочи, че София е пример за иновациите и привличането на науката в управлението на града.\r\n„Ние приеме редица мерки през последните години. Столична община разработва и се възползва от опита на нашите колеги в Европа за това да напредваме малко по-бързо. София е една от 80-те европейски града, които в края на 2016 г. подписаха меморандум за разбирателство със съвместното предприятие „Горивни клетки и водород“. През последните години изпълняваме много амбициозна програма за подмяна на средствата за градски транспорт с по-екологични. Проект, свързан с това, който е важен, е разширяването на софийското метро – проект, който е много подкрепян от Европейската комисия. Успяхме да подменим 80% от тролейбусите в София, работим и по трамваите. Само за три години подменихме и над 50% от автобусите – изцяло се отказахме от дизеловите и основен дял от тях в момента са газовите, но вече направихме първата крачка и към закупуване на първите 20 електробуса, подготвихме и процедура за още 30. Очакваме първите още през есента да се включат към градския транспорт на София. Моето желание е да подходя по същия начин и към водородните автобуси – те обаче са два пъти по-скъпи от електробусите. Надявам се да успеем да намерим и начина да се възползваме от европейска подкрепа, защото ние все още можем да имаме само много малка част от тези превозни средства. Нашите граждани имат нужда от финансова подкрепа в този смисъл“, коментира още Фандъкова.\r\nЦветилена СИМЕОНОВА", "date": "2018.05.28", "title": "Кметът на София Йорданка Фандъкова: София е пример за иновациите и привличането на науката в управлението на града"}
{"url": "http://www.focus-news.net/news/2018/05/28/2527023/plovdiv-v-asenovgrad-beshe-otbelyazan-praznikat-na-grada-s-praznichni-ilyuminatsii-i-vpechatlyavashto-3d-shou.html", "text": "В Асеновград беше отбелязан празникът на града с празнични илюминации и впечатляващо 3D шоу. Това съобщиха за Радио „Фокус“ – Пловдив от Общината. Празникът на града започна на Асеновата крепост в ранните часове на деня с тържествена церемония по удостояване на артиста Иван Иванов и писателя Петър Динчев със званието „Почетен гражданин на Асеновград”. Оттам тръгна и празничното шестиве към паметника на цар Иван Асен II, където кметът и други официални лица поднесоха венци и цветя в чест на патрона на Асеновград. На площад „Акад. Н. Хайтов” бе издигнат българският трибагреник под звуците на националния химн. „Историята на Асеновград и региона не се побира само в архивите на Историческия музей. Тя е запазена в семейните архиви на десетки и стотици станимашки родове, преразказвана е поколения наред, а дори и днес интересът към нея не спира да заразява с ентусиазъм”, с тези думи кметът на Община Асеновград д-р Емил Караиванов се обърна към своите съграждани и гости. В тържественото си слово д-р Караиванов каза още: „Днес Асеновград е кътче красива българска земя, чиито любознателни, работливи и устремени хора отварят пространството му далеч зад видимите граници на нашия град. И няма значение дали асеновградчани продължават да живеят в родния град или са вече далеч от него, ние еднакво изпитваме осъзнатата гордост от историческото наследство и природното богатство на родния край.” Празникът на града продължи в градския парк с концерт на руската вокална група „Хорошее настроение” от побратимения град Стари Оскол. Публиката се наслади на изпълнението на представителен духов оркестър към ВВС и спектакъла на Капанския фолклорен ансамбъл.\r\nВечерта програмата за Деня на Асеновград продължи  на централния площад с музикалния етно- джаз проект „Glo Bal Kan”, а след това Борис Солтарийски и Невена Цонева взривиха публиката с новите си хитове и любимите песни на „Куку Бенд”.", "date": "2018.05.28", "title": "Пловдив: В Асеновград беше отбелязан празникът на града с празнични илюминации и впечатляващо 3D шоу"}
{"url": "http://www.focus-news.net/news/2018/05/28/2527012/dobrich-tsarkvata-sveta-troitsa-otbelyazva-hramoviya-si-praznik.html", "text": "Храмов празник отбелязва днес църквата „Света Троица“ в Добрич, предаде кореспондент на Радио „Фокус” – Варна. „Бог е съвършена любов и който го търси с чисто сърце и вяра, го намира“. Тези думи бяха отправени към събралите се миряни по време на съборната литургия, която се проведе в храма. Много граждани прекрачиха прага на църквата, за да измолят за себе си благодат и милост. Историята на храма датира още отпреди повече от 100 години. През лятото на 1902 г. е избран комитет за построяването на сегашната църква “Св. Троица” на мястото на съградения през 1856 г. храм със същото име. В един от броевете на местен вестник от 1902 година - “Добруджанец”, е поместено съобщение, че на мястото на старата църква ще се строи нова със същото име, за 30 000 златни лева. Инициативният комитет се е състоял от 20 енориаши, имената на които са запазени и до наши дни. Строежът започнал и завършил през период, когато кмет на града е бил Желез Абаджиев, околийски началник – Божилов, и градски инженер – Демоскало Роделия. На 29 юни 1905 г. е поставен основният камък на строежа. Проектът на църквата е изработен от арх. Петко Момчилов от София, а самият градеж на храма е станал възможен благодарение и на дарението от 5 000 златни лева, направено от добричкия дарител и благодетел Райко Цончев. Първата Божествена служба в новия храм е отслужена на 6 декември 1908 година с иконостаса и иконите на старата църква “Св. Троица”. Окончателното приемане на строежа е извършено 3 години по-късно, а самото освещаване на храма е станало през 1912 година от епархийския архиерей митрополит Симеон, в съслужение с гостуващия за случая Скопски митрополит Теодосий. През време на двете румънски окупации на Южна Добруджа (1913-1916 г. и 1919-1940 г.) в българския храм “Св. Троица” е служил възторженият българолюбец свещеник Александър Тонков. В наши дни към църквата „Света Троица“ е разкрит и действа Духовен център, както и приют, в който намират подслон главно жени и деца. \r\nЖулиета НИКОЛОВА", "date": "2018.05.28", "title": "Добрич: Църквата „Света Троица“ отбелязва храмовия си празник"}
{"url": "http://www.focus-news.net/news/2018/05/28/2527022/ministar-krasimir-valchev-vazhno-e-nauchnite-izsledvaniya-da-badat-darzhavno-finansirani-vapreki-che-ne-vinagi-vizhdame-vednaga-tyahnata-poleznost.html", "text": "Важно е научните изследвания да бъдат държавно финансирани, въпреки че не винаги виждаме веднага тяхната полезност. Това каза министърът на образованието и науката Красимир Вълчев по време на Среща на високо ниво на тема „Екологична енергия с горивни клетки и водород“, предаде репортер на Агенция „Фокус“. „Като граждани на Европейския съюз и живеещи на планетата Земя сме изправени пред сериозно предизвикателство, свързани с климатичните промени. И трябва да имаме ясни и силни политики за справяне с тях с помощта на научните изследвания. Затова приветстваме предложението на Европейската комисия за многогодишната финансова рамка, която предвижда увеличение на средствата за научни изследвания“, каза още той и посочи, че съвместното предприятие „Горивни клетки и водород“ е успешен пример за стратегическо партньорство, но се разчита силно и на частния сектор и публичните организации. \r\n„Пътят ни е ориентиран като политика към мисиите - мисиите, които са онези важни задачи, които ще си поставим и с които екипи от различни области на науката ще ни помагат да се справим, и един то тях е за нисковъглеродната икономика. В държавния бюджет на България също увеличихме средствата за научни изследвания, насочихме част от тях към много национални и научни програми и една от тях е точно в тази област – за нисковъглеродна енергия за бита и транспорта. Целта им е да обвържем научните изследвания с важни обществени задачи и да стимулираме партньорството между всички научни организации. България има потенциал и той е в различни звена – трябва да ги обединим, за да може този научен потенциал да бъде част от европейските научни изследвания в тази област“, обясни Вълчев.\r\nМинистърът посочи, че въглеродната енергия е с много голям потенциал за бъдещи положителни ефекти. „Това е специфичното за науката – ние не винаги виждаме веднага нейната полезност, но е важно да бъде държавно финансирана. В един Iphone например 20-те базови информации са такива, които са възникнали от държавно финансирани проекти, а след това Apple е добавил и други на следващо ниво. И това е така, зaщото държавата е тази, която може да разработи пазар и да поема дългосрочни рискове, каквито частният сектор не винаги може да си позволи. Важна е ролята на силните публични политики – да стимулират тези области, които са с най-голям потенциал да подобрят живота ни през следващите десетилетия“, каза още той.\r\nЦветилена СИМЕОНОВА", "date": "2018.05.28", "title": "Министър Красимир Вълчев: Важно е научните изследвания да бъдат държавно финансирани, въпреки че не винаги виждаме веднага тяхната полезност"}
{"url": "http://www.focus-news.net/news/2018/05/28/2527030/georgi-lapchev-kmet-na-tsarevo-ne-mozhe-da-ima-nikakva-stroitelna-deynost-na-plazh-koral.html", "text": "Не може да има никаква строителна дейност на плаж „Корал“, защото законът изрично забранява да се строи на дюни. Това каза в интервю за Радио „Фокус“ кметът на Община Царево Георги Лапчев. Ако обектът се отдаваше на концесия, единствено тогава щеше да е възможно да бъдат разположени поставяеми обекти, обясни Лапчев. Според него, тъй като „Корал“ е плаж за природосъобразно ползване, опцията за наличие на поставяеми обекти, с изключение на спасителните постове, отпада. „За да може да се строи където и да е в държавата, съответната община и главният архитект са тези, които издават разрешенията за строеж, освен ако не е строителство от първа категория. Там спадат пристанища и всякакви централи. Има множество обстоятелства преди да се стигне до реалното построяване. Задължително трябва да има и становище от Регионалната инспекция, когато говорим за морските общини, която да гарантира, че на това място няма дюна“, обясни той. „Плажната ивица на „Корал“ не е строителна площадка\", каза още Лапчев. По отношение на достъпа до плажа, Лапчев поясни, че държавата има ангажимент за осигуряването единствено на пешеходен, а не на автомобилен достъп.", "date": "2018.05.28", "title": "Георги Лапчев, кмет на Царево: Не може да има никаква строителна дейност на плаж „Корал“"}
{"url": "http://www.focus-news.net/news/2018/05/28/2527031/dobrich-v-oblastta-srednata-mesechna-zaplata-v-obshtestveniya-sektor-e-po-visoka-ot-tazi-v-chastniya.html", "text": "В областта средната месечна заплата в обществения сектор е по-висока от тази в частния. Данните са на отдел „Статистически изследвания – Добрич“ към Териториално статистическо бюро - Североизток, представени от главния експерт Илга Иванова, предаде кореспондент на Радио „Фокус” – Варна. Средната брутна месечна работна заплата за месец януари 2018 г. е 790 лв., за февруари - 786 лв. и за март - 810 лева, са изчислили статистиците. През първото тримесечие на 2018 г. средната месечна заплата за областта e 796 лв. при 1 077 лв. за страната. В обществения сектор средната месечна заплата е 915 лв., а в частния - 749 лева. През първото тримесечие на годината средната месечна работна заплата за област Добрич нараства с 5.9% в сравнение със същия период на 2017 година. Най-високо средномесечно трудово възнаграждение през първото тримесечие на 2018 г. са получили наетите лица по трудово и служебно правоотношение в секторите „Производство и разпределение на електрическа и топлинна енергия и на газообразни горива” - 1 279 лв., „Държавно управление” – 1 040 лв., „Образование” – 948 лв., „Хуманно здравеопазване и социална работа” – 894 лева. Най-нископлатени са били наетите лица в икономическите дейности „Строителство” - 599 лв., „Други дейности” - 616 лв., „Административни и спомагателни дейности” - 626 лв., „Транспорт, складиране и пощи” - 662 лв., „Хотелиерство и ресторантьорство” - 715 лева. Наетите лица по трудово и служебно правоотношение в област Добрич към края на март 2018 г. намаляват с 0.1% спрямо края на декември 2017 г., като достигат 37 хиляди, сочат още данните. Спрямо края на четвъртото тримесечие на 2017 г. наетите лица в обществения сектор се увеличават с 1.1%, а в частния сектор броят им намалява с 0.5%. В края на март 2018 г. наетите лица по трудово и служебно правоотношение в област Добрич са с 0.1% повече в сравнение със същия период на предходната година, като намалението в обществения сектор е с 1.3%., а увеличението в частния сектор е с 0.7%.\r\nЖулиета НИКОЛОВА", "date": "2018.05.28", "title": "Добрич: В областта средната месечна заплата в обществения сектор е по-висока от тази в частния"}
{"url": "http://www.focus-news.net/news/2018/05/28/2527025/kyustendil-zhitelite-na-selo-gyueshevo-otbelyazvat-praznika-na-hram-kostnitsata-sveta-troitsa.html", "text": "Жителите на село Гюешево отбелязват храмовия празник на храм-костницата „Света Троица”. Това съобщи за Радио „Фокус” – Кюстендил Татяна Георгиева, кмет на село Гюешево. По думите ѝ в 13.00 часа бъде отслужена панихида, а след това ще бъде осветен и курбан, който ще бъде раздаден на местното население за здраве. В храма-костница са погребани костите на загинали български офицери и войници през Междусъюзническата и Първата световна война. В костницата са поставени костите на 1491 войници и 18 офицери. В черквата са съхранени скулптури от военния художник Иван Лазаров.\r\nВенцеслав ИЛЧЕВ", "date": "2018.05.28", "title": "Кюстендил: Жителите на село Гюешево отбелязват празника на храм-костницата „Света Троица”"}
{"url": "http://www.focus-news.net/news/2018/05/28/2527033/burgas-saundrakat-ot-poreditsata-za-agent-007-shte-zvuchi-v-letniya-teatar-na-8-yuli-v-izpalnenie-na-simfonichniya-orkestar-na-sofiyskata-filharmoniya.html", "text": "56 години след появата на харизматичния Агент 007 и в разгара на снимките на 26-тия филм за Джеймс Бонд, Софийската филхармония под диригентската палка на маестро Найден Тодоров ще припомни някои от най-хубавите музикални моменти на класическата поредица в Летния театър на 8 юли, от 20.00 часа. Това съобщиха от пресцентъра на Община Бургас.\r\nКонцерт с музика от филмите за Джеймс Бонд досега в България не е правен, така че само по себе си това е уникално музикално събитие. От титулните песни в общо 25-те филма за Агент 007 сa избрани 12, на които сa направeни симфонични аранжименти, различни от оригиналите, което ги обединява в един обемен и внушителен симфоничен концертен звук. Заедно с песните в програмата на концерта ще звучат и две симфонични сюити с теми от филмите зз него, включително и оригиналната тема за Бонд, написана от композитора Монти Норман за \"Доктор Но\" (първият филм от поредицата) и още тогава получила световна популярност.\r\nВ концерта ще участват звездите от поп сцената Милица Гладнишка, Рут Колева, Ягода Тренева, Криста, Боби Косатката и Живко Станев, с диригент Найден Тодоров.\r\nБилетите вече са в продажба в eventim.bg и grabo.bg, а от 4 юни и на Лятна каса \"Часовника\".", "date": "2018.05.28", "title": "Бургас: Саундракът от поредицата за Агент 007 ще звучи в Летния театър на 8 юли, в изпълнение на симфоничния оркестър на Софийската филхармония"}
{"url": "http://www.focus-news.net/news/2018/05/28/2527034/smolyan-malniya-e-porazila-darvo-v-selo-studena-pozharnikari-ot-madan-sa-spasili-ot-pozhara-dve-sgradi.html", "text": "Мълния е поразила дърво в село Студена, община Мадан, съобщиха от Областна дирекция на МВР – Смолян. На 26 май 2018 год. в 20.47 часа на тел. 112 е получен сигнал за пожар в село Студена. Причината е мълния, която е поразила дърво и то се е запалило. Екипът на РСПБЗН – Мадан, който пристигнал на място, е потушил пламъците и е предотвратил разпространението на пламъците към намиращите се в непосредствена близост две сгради.", "date": "2018.05.28", "title": "Смолян: Мълния е поразила дърво в село Студена, пожарникари от Мадан са спасили от пожара две сгради"}
{"url": "http://www.focus-news.net/news/2018/05/28/2527029/blagoevgrad-v-grada-byaha-otbelyazani-142-godini-ot-smartta-na-georgi-izmirliev-makedoncheto.html", "text": "В града бяха отбелязани 142 години от смъртта на Георги Измирлиев – Македончето, предаде репортер на Радио „Фокус“ – Пирин. Годишнината от гибелта на революционера бе почетена с поднасянето на цветя и венци пред бюст-паметника му на площад „Георги Измирлиев“. Ритуалът започна под звуците на химна на Република България. В отбелязването на годишнината се включиха заместник-кметът на Община Благоевград Иво Николов, заместник-областният управител Иван Стоянов, директорът на ОДМВР – Благоевград старши комисар Николай Хаджиев, представители на Югозападен университет „Неофит Рилски“, на културните институции в града и част от политическите партии, граждани, общественици и културни дейци. Кратък рецитал за живота и делото на Македончето изпълниха ученици от V СОУ „Георги Измирлиев”, чиито патрон е българският революционер и общественик.\r\nГеорги Измирлиев е роден на 21 април през 1851 година в Горна Джумая в семейството на Димитър Измирлиев и Тона Икономова. В родния дом той получава първите си уроци по човешка справедливост, се учи на родолюбие и патриотизъм. Постепенно той формира в себе си неистов стремеж за свобода на Отечеството. На 28 май 1876 година, поради предателство Георги Измирлиев е арестуван и хвърлен в Търновския затвор. Думите, изречени от революционера пред бесилото, което той сам слага на врата си: „Колко сладко е да се умре за свободата на Отечеството”, остават като негов призив и до днес.\r\nЛивия НИНОВА", "date": "2018.05.28", "title": "Благоевград: В града бяха отбелязани 142 години от смъртта на Георги Измирлиев – Македончето"}
{"url": "http://www.focus-news.net/news/2018/05/28/2527035/pernik-sportna-initsiativa-s-mezhdunarodno-uchastie-shte-se-provede-v-selo-dragichevo-na-29-may.html", "text": "Спортна инициатива с международно участие ще се проведе в село Драгичево на 29 май. Това съобщиха от пресцентъра на Община Перник. За втора поредна година по егидата на кмета на село Драгичево Виктор Викторов, световната шампионка по лека атлетика Венелина Венева и местното училище се организира спортна инициатива с международно участие. Събитието ще бъде на 29 май от 10.30 часа в ОУ „Св. св. Кирил и Методий“.\r\nВ спортната надпревара участниците ще премерят сили в турнири по мини футбол, скок на дължина, скок на височина и лека атлетика. На ринга ще се изявят и спортисти от сръбските градове Пирот и Димитровград.\r\nКметът на населеното място Виктор Викторов апелира към всички, които имат възможност, да посетят двора на училището, за да станат свидетели на невероятните спортни възможности.\r\nЩе има победители, а най-добре представилите се ще грабнат купата на кмета на село Драгичево.", "date": "2018.05.28", "title": "Перник: Спортна инициатива с международно участие ще се проведе в село Драгичево на 29 май"}
{"url": "http://www.focus-news.net/news/2018/05/28/2527028/sitel-makedoniya-v-bryuksel-e-postignata-ramka-za-kompromis-po-spora-za-imeto-mezhdu-atina-i-skopie.html", "text": "В Брюксел в неделя се е провел нов кръг от преговори за името между външните министри на Гърция и Македония Никос Коцияс и Никола Димитров, на който е била договорена рамка за компромис по десетилетния спор, съобщи кореспондентът на МИА от Брюксел, предава скопският телевизионен канал „Сител“.\r\nТова, което е договорено в неделя, ще бъде  изчистено като текст на рамката за компромис от експертите в Атина и Скопие, пише медията.\r\nЧаст от гръцките медии съобщават, че през последните два дни се е провел и разговор между премиерите Зоран Заев и Алексис Ципрас, а не е изключено през следващите дни да се проведе и още един телефонен контакт, а дори и нова среща.\r\nПревод и редакция:", "date": "2018.05.28", "title": "„Сител“ (Македония): В Брюксел е постигната рамка за компромис по спора за името между Атина и Скопие"}
{"url": "http://www.focus-news.net/news/2018/05/28/2527037/protothema-falshifitsirane-na-elektorata-reditsite-na-izbiratelite-v-sasht-i-gartsiya-se-popalvat-s-imigranti.html", "text": "Докато Гърция се бори с ускоряващ се икономически регрес и с увеличаващо се недоверие на обществото към политическото ръководство, управляващата коалиция на СИРИЗА (Съюза на радикалното ляво) изглежда възприема стратегия за попълване на избирателните списъци с имигранти, като ускорява процеса на натурализацията им, пише електронното издание на гръцкия вестник Protothema в материал, представен без редакторска намеса.\r\nСпоред специално разследване на гръцкия ежедневник Parapolitika, вътрешният министър Панос Скурлетис подготвя почвата за даване на гръцко гражданство на стотици хиляди имигранти, които ще могат да гласуват на следващите избори. Независимо, че мандатът на премиера Алексис Ципрас изтича през септември 2019 година, някои анализатори предвиждат провеждане на предсрочни избори до края на  2018 година.\r\nДо момента, кандидатите за гръцко гражданство трябваше да бъдат проверявани от комисия. Според новата система, кандидатстващите ще получават гражданство автоматично, ако отговорят правилно на 20 от 30 въпроса онлайн. Допълнително, правителството има намерение да позволи на имигранти на възраст на 65 година да получават гръцки паспорти без да проверява знанията им по гръцки език. С други думи, ще бъде по-лесно да получиш гръцко гражданство, отколкото гръцки риболовен паспорт. Като резултат, общо 800 хиляди мигранти – близо една десета от коренното гръцко население – скоро ще станат граждани на страната. Приложено към реалностите в САЩ, това е еквивалентът на 32 милиона нови избиратели.\r\nПо същество, идеята не се различава от 220-страничния наръчник на Джордж Сорос, публикуван от DC Leaks, целящ да създаде перманентно изборно предимство за Демократическата партия, чрез „увеличаването на електората в САЩ с 10 милиона избиратели до 2018 година“.\r\nУлесняването на процедурата за получаване на гражданство може да е калкулирана изборна машинация, но може и да е придържане към общия европейски мултикултурализъм. Действащото ръководство не се интересува от произхода на нелегалните имигранти в страната, много от които са от Афганистан, Пакистан, Африка и не уважават юдео-християнските корени и културата на съвременната гръцка цивилизация. Нито пък правителството се затормозява с това да мисли за опасностите, които произтичат от приемането на огромен брой бежанци от разкъсвани от тероризъм мюсюлмански държави, без те да бъдат проверявани щателно.\r\nМеждувременно, докато нейното население от имигранти се увеличава, Гърция е подложена на интензивно източване на мозъци. През последните 8 години, например, 500 хиляди способни и образовани млади хора са напуснали страната и са избрали да живеят в чужбина, а не да се върна в родината си и да допринасят за растежа на икономиката й, културата й и развитието на социума, като цяло.\r\nСпоред последните изследвания на общественото мнение, ако днес в Гърция се проведат избори, ще спечели опозиционната партия Нова Демокрация. Много е вероятно това да е причината действащата управляваща коалиция на СИРИЗА да ускорява усилията си в тази насока, за да остане на власт. Да се надяваме, че нейните маневри да го направи, давайки набързо избирателни права на имигрантите ще се провалят. Ако това не се случи, бъдещето на Гърция и други страни, където има очевидни усилия за подкопаване на демократическия процес – като например в американското политизирано и изглежда криминализирано, Министерство на правосъдието и дори ФБР и усилията на американските Демократи да предотвратят усилията на президента за изграждане на стабилно правителство – може да е поставено пред смъртоносна заплаха.\r\nПревод и редакция:", "date": "2018.05.28", "title": "Protothema: Фалшифициране на електората: Редиците на избирателите в САЩ и Гърция се попълват с имигранти"}
{"url": "http://www.focus-news.net/news/2018/05/28/2527032/kanal-5-makedoniya-spored-makedonskiya-vanshen-ministar-nikola-dimitrov-e-dogovorena-ramka-za-kompromis-za-imeto.html", "text": "Македонският министър на външните работи Никола Димитров е заявил, че е договорена рамка за намиране на компромис за името, предава скопската телевизия \"Канал 5\". Според телевизията външните министри Никос Кодзиас и Никола Димитров са преговаряли до късно снощи и са успели да постигнат рамка за компромис за името. Телевизията цитира македонския външен министър, който казва \"Имахме ползотворна среща. Имаме рамки, която трябва да се дооформи и върху нея работят юридическите екипи на двете министерства. Планира се важен разговор на премиерско ниво в средата на тази седмица, където се надяваме да се решат някои от най-важните детайли и опции, които се дискутират. Смятам, че това трябва да го оставим на премиерите, защото видяхме как комуникацията около процеса влияе върху него и вече имаме опит да дадем шанс на процеса, който е започнат.“ \r\n\"Канал 5\" съобщава, че тази сутрин македонският външен министър е имал неформална закуска с министри на външните работи на ЕС или техни заместници, организирана от България и Австрия.\r\nСпоред \"Канал 5\" Франция Холандия са страните с най-твърда позиция по започването на преговорите, но министърът на външните работи на Македония смята, че чудесата са възможни.", "date": "2018.05.28", "title": "\"Канал 5\" (Македония): Според македонския външен министър Никола Димитров е договорена рамка за компромис за името"}
{"url": "http://www.focus-news.net/news/2018/05/28/2527040/yeni-safak-turtsiya-i-germaniya-shte-provedat-politicheski-konsultatsii.html", "text": "Турция и Германия ще проведат политически консултации в Анкара на 29 май, пише електронното издание на турския ежедневник Yeni Safak.\r\nВ съобщение, Министерството на външните работи на Турция заяви, че консултациите ще се проведат при съпредседателството на подсекретаря на турското външно ведомство Юмит Ялчън и германския държавен секретар на външното министерство Андреас Михаелис в Анкара на 29 май.\r\n„По време на консултациите ще бъдат обсъдени двустранните отношения, както и регионални и глобални въпроси от общ интерес“, гласи изявлението на турското министерство.\r\nПревод и редакция:", "date": "2018.05.28", "title": "Yeni Safak: Турция и Германия ще проведат политически консултации"}
{"url": "http://www.focus-news.net/news/2018/05/28/2527041/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Докато Гърция се бори с ускоряващ се икономически регрес и с увеличаващо се недоверие на обществото към политическото ръководство, управляващата коалиция на СИРИЗА (Съюза на радикалното ляво) изглежда възприема стратегия за попълване на избирателните списъци с имигранти, като ускорява процеса на натурализацията им, пише електронното издание на гръцкия вестник Protothema в материал, представен без редакторска намеса.\r\nСпоред специално разследване на гръцкия ежедневник Parapolitika, вътрешният министър Панос Скурлетис подготвя почвата за даване на гръцко гражданство на стотици хиляди имигранти, които ще могат да гласуват на следващите избори. Независимо, че мандатът на премиера Алексис Ципрас изтича през септември 2019 година, някои анализатори предвиждат провеждане на предсрочни избори до края на  2018 година.\r\nДо момента, кандидатите за гръцко гражданство трябваше да бъдат проверявани от комисия. Според новата система, кандидатстващите ще получават гражданство автоматично, ако отговорят правилно на 20 от 30 въпроса онлайн. Допълнително, правителството има намерение да позволи на имигранти на възраст на 65 година да получават гръцки паспорти без да проверява знанията им по гръцки език. С други думи, ще бъде по-лесно да получиш гръцко гражданство, отколкото гръцки риболовен паспорт. Като резултат, общо 800 хиляди мигранти – близо една десета от коренното гръцко население – скоро ще станат граждани на страната. Приложено към реалностите в САЩ, това е еквивалентът на 32 милиона нови избиратели.\r\nПо същество, идеята не се различава от 220-страничния наръчник на Джордж Сорос, публикуван от DC Leaks, целящ да създаде перманентно изборно предимство за Демократическата партия, чрез „увеличаването на електората в САЩ с 10 милиона избиратели до 2018 година“.\r\nУлесняването на процедурата за получаване на гражданство може да е калкулирана изборна машинация, но може и да е придържане към общия европейски мултикултурализъм. Действащото ръководство не се интересува от произхода на нелегалните имигранти в страната, много от които са от Афганистан, Пакистан, Африка и не уважават юдео-християнските корени и културата на съвременната гръцка цивилизация. Нито пък правителството се затормозява с това да мисли за опасностите, които произтичат от приемането на огромен брой бежанци от разкъсвани от тероризъм мюсюлмански държави, без те да бъдат проверявани щателно.\r\nМеждувременно, докато нейното население от имигранти се увеличава, Гърция е подложена на интензивно източване на мозъци. През последните 8 години, например, 500 хиляди способни и образовани млади хора са напуснали страната и са избрали да живеят в чужбина, а не да се върна в родината си и да допринасят за растежа на икономиката й, културата й и развитието на социума, като цяло.\r\nСпоред последните изследвания на общественото мнение, ако днес в Гърция се проведат избори, ще спечели опозиционната партия Нова Демокрация. Много е вероятно това да е причината действащата управляваща коалиция на СИРИЗА да ускорява усилията си в тази насока, за да остане на власт. Да се надяваме, че нейните маневри да го направи, давайки набързо избирателни права на имигрантите ще се провалят. Ако това не се случи, бъдещето на Гърция и други страни, където има очевидни усилия за подкопаване на демократическия процес – като например в американското политизирано и изглежда криминализирано, Министерство на правосъдието и дори ФБР и усилията на американските Демократи да предотвратят усилията на президента за изграждане на стабилно правителство – може да е поставено пред смъртоносна заплаха.\r\n***Турция и Германия ще проведат политически консултации в Анкара на 29 май, пише електронното издание на турския ежедневник Yeni Safak.\r\nВ съобщение, Министерството на външните работи на Турция заяви, че консултациите ще се проведат при съпредседателството на подсекретаря на турското външно ведомство Юмит Ялчън и германския държавен секретар на външното министерство Андреас Михаелис в Анкара на 29 май.\r\n„По време на консултациите ще бъдат обсъдени двустранните отношения, както и регионални и глобални въпроси от общ интерес“, гласи изявлението на турското министерство.\r\n***Външният министър на Македония Никола Димитров смята да поиска от ЕС проява на „стратегически подход при обсъждането на старта на преговорите за членство на страната“, пише скопското електронно издание „МКД“, като се позовава на дипломатически източници в Брюксел.\r\nИзданието обръща внимание и на неофициалната закуска, организирана от България и Австрия, настоящият и бъдещият председател на ЕС, която трябва да се проведе час преди редовния съвет на министрите на външните работи в хотел, намиращ се в близост до европейските институции.\r\nНа срещата Никола Димитров възнамерява да информира европейските министри за хода на реформите в Македония и да поиска те да „припознаят историческият момент за страната и за региона“.\r\nСпоред „МКД“ Македония очаква от ЕС „стратегически размисъл“, което би означавало, че за да се постигне компромис в спора за името, страната трябва да почувства попътен вятър и насърчаване на Юнската среща на върха, като ясен сигнал за започване на преговори за членство.\r\nОчакванията са насочени главно към държавите, които са скептично настроени за преговори с Македония, сред които са Франция и Холандия.\r\n***", "date": "2018.05.28", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/05/28/2527039/makedonskata-pravoslavna-tsarkva-otbelyaza-nasame-1000-godini-ohridska-arhiepiskopiya-obzor-na-makedonskite-medii.html", "text": "Македонската православна църква отбеляза насаме 1000 годишнината от Охридската архиепископия в присъствието на президента Георги Иванов и съпругата му, премиерът Зоран Заев и съпругата му, на политици и общественици от Скопие и на владиците от клира на църквата. Тържествата в катедралния храм \"Св. София\" завършиха с концерт на камерния хор на Македонската филхармония и на хоровете от манастирите в Райчице и \"Св. Йоан Бигорски\".\r\nПропускайки отсъствието на представители на останалите православни църкви местните медии отбелязват най-важните моменти от събитието.  \r\nЕлектронното издание \"Либертас\" съобщава, че тържествата в Охрид са преминали под мотото \"1000 години религия, писменост и култура\" и акцентира върху тази част от речта на поглаваря на Македонската църква владиката Стефан, в която той заявява, че от брънка на раздора МПЦ може да се превърне в брънка на съгласието и разбирателството. \r\nИзданието цитира и думите на премиера Заев, че десетте столетия на свързаност и единство означават, че народът е сплотен около идеята за своя държава и около идентификацията на своята църква - народът, идентичността и езикът.\r\nСпоред президента Георги Иванов през вековете църквата е удържала на премеждия, отричане и непризнаване и въпреки това е останала вярна на линията на апостол Павел, което е директната връзка на Македонската православна църква и на Охридската архиепископия с Исус Христос.\"24 Вести\" обединява словата на митрополит Стефан, президента Иванов и премиера Заев в препоръката за обединение и продължаване на мисията на МПЦ, която е жива и се намира в духовен растеж.\r\nТелевизията предава, че въпреки изолацията, в която се намира МПЦ спрямо останалите православни църкви, \"тя е успяла да се издигне над всички останали и да продължи в мисията си на водач и защитник на националната идентичност\".\"Плюс Инфо\" извежда в заглавие думите на владиката Стефан, че само народ с минало може да бъде народ с бъдеще и излъчва церемонията по тържествата, която продължава 1 ч. и 54 мин. в пълен обем. Телевизия \"Канал 5\" съобщава, че на официалната церемония в църквата \"Св. София\" е присъствал целия църковен и държавен връх на Македония.\"Фактор\" отбелязва в заглавие, че премиерът Заев и президентът Иванов са заедно на честването в Охрид. \"Слободен печат\" се присъединява към думите на владиката Стефан, че \"духът на нашата славна Архиепископия даваше утеха на народа и го крепеше да оцелее\".\r\nВестник \"Нова Македония\" пише, че \"тържествата по повод 1000 години Охридска архиепископия продължават\" и публикува коментар озаглавен \"Ще навреди ли на Македонската църква разделението в Българската православна църква?\", поантата на който според автора Радмила Заревска е че Българската църква постепенно се отказва от позицията, която прие по македонския църковен въпрос. \r\nТелевизия \"Телма\" излъчи интервю с изкуствоведа и изследовател Гоце Ангеличин Жура, автор на повече от 60 труда, посветени на охридските църкви и църковната иконопис, който смята, че \"Юбилеят от 1000 години няма нищо общо с Охридската архиепископия\".\r\nСпоред Жура \"Охридската църква е била самостоятелна много преди 1018 г. и по времето на цар Самуил е била патриаршия иначе той не би могъл да бъде коронясан за цар..\"\r\nИзкуствоведът твърди, че \"корените на македонската църква трябва да ес търсят няколко века по-рано, както е било отбелязано и в първата енциклопедия, издадена от МАНУ.\"", "date": "2018.05.28", "title": "Македонската православна църква отбеляза насаме 1000 години Охридска архиепископия (Обзор на македонските медии)"}
{"url": "http://www.focus-news.net/news/2018/05/28/2527042/stancho-rusev-turistichesko-druzhestvo-trapezitsa-1902-veliko-tarnovo-ako-ni-zastigne-gramotevichna-burya-v-planinata-tryabva-po-vazmozhno-nay-barziya-nachin-da-slezem-ot-biloto.html", "text": "При излизане в планината през пролетта задължително е предварително да се провери прогнозата за времето. Това каза за Радио „Фокус“ – Велико Търново Станчо Русев, председател на Клуба по пешеходен туризъм към Туристическо дружество „Трапезица – 1902“. Той посъветва, ако вече сме в планината и се разрази гръмотевична буря, по най-бързия начин да слезем от билото. Слизането трябва да се осъществява единствено, ако времето го позволява. Ако бурята се разрази бързо, групата трябва да се разпръсне. Най-добрата поза, която може да заеме туриста, е в клекнало положение. Дърветата трябва да се избягват, тъй като те привличат гръмотевиците. \r\nСтанчо Русев посочи, че вече екипировките се изработват с намалено съдържание на метал. Преди самарите на раниците са се изработвали от метал, което е повишавала риска от привличане на гръмотевици. „Стремим се да спазваме тези правила и досега не сме попадали в такава сложна гръмотевична обстановка. Виждали сме буря на разстояние от около 500 метра до километър, но не сме попадали в такава обстановка“, посочи Станчо Русев. Той отново подчерта, че най-доброто, което може да направят планинарите при гръмотевична буря, е да се оттеглят от високите била,тъй като те привличат гръмотевиците.\r\nНадежда КРЪСТЕВА", "date": "2018.05.28", "title": "Станчо Русев, Туристическо дружество „Трапезица – 1902“-Велико Търново: Ако ни застигне гръмотевична буря в планината, трябва по възможно най-бързия начин да слезем от билото"}
{"url": "http://www.focus-news.net/news/2018/05/28/2527043/varna-18-godishen-rumanski-grazhdanin-e-zadarzhan-za-poboy-nad-politseyski-sluzhitel-v-kk-zlatni-pyasatsi.html", "text": "18-годишен румънски гражданин е задържан за побой над полицейски служител в к.к. „Златни пясъци“. Това съобщиха от ОД МВР-Варна. На 24 май, около 16:45 ч. пред хотел в к.к „Зл. пясъци“ 18-годишния румънски гражданин е извършил непристойни действия, грубо нарушаващи обществения ред, изразяващи се в явно неуважение към обществото, като е нанесъл удари в областта на лицето и тялото на орган на властта (полицейски служител), изпълняващ задълженията си по опазване на обществения ред. Деянието е съпроводено и със съпротива на орган на властта. Лицето е задържано за срок до 24 ч., материалите са докладвани на прокурор при РП- Варна, образувано е бързо производство и на лицето е повдигнато обвинение по чл. 131 от НК.", "date": "2018.05.28", "title": "Варна: 18-годишен румънски гражданин е задържан за побой над полицейски служител в к.к. „Златни пясъци“"}
{"url": "http://www.focus-news.net/news/2018/05/28/2527045/kyustendil-pochti-vsyaka-godina-v-oblastta-ima-sluchai-na-porazeni-hora-ot-malniya.html", "text": "Почти ежегодни са случаите на поразени от мълния хора в региона. Това съобщиха за Радио „Фокус” – Кюстендил от „Спешен център” – Кюстендил. Всички регистрирани инциденти на поразени от мълния хора са на открито. При единия от случаите става въпрос за мъж, който е косял трева, а при друг от случаите за мъж, ангажиран в селското стопанство. Почти всички инциденти са възникнали в следобедните часове. През 2017 година няма регистрирани смъртни случаи на хора, поразени от мълния в региона. По данни на противопожарната служба в месеците май, юни и юли се регистрират случаи на подпалени от мълния постройки, земеделски ниви и гори.\r\nВенцеслав ИЛЧЕВ", "date": "2018.05.28", "title": "Кюстендил: Почти всяка година в областта има случаи на поразени хора от мълния"}
{"url": "http://www.focus-news.net/news/2018/05/28/2527044/shumen-vremenno-dvizhenieto-po-avtomagistrala-hemus-pri-km-354-v-posoka-varna-se-osashtestvyava-s-povisheno-vnimanie-poradi-patnotransportno-proizshestvie.html", "text": "Временно движението по автомагистрала \"Хемус\" при км 354 в посока Варна се осъществява с повишено внимание поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от пътна полиция.", "date": "2018.05.28", "title": "Шумен: Временно движението по автомагистрала \"Хемус\" при км 354 в посока Варна се осъществява с повишено внимание поради пътнотранспортно произшествие"}
{"url": "http://www.focus-news.net/news/2018/05/28/2527036/blagoevgrad-mezhdunarodna-nauchna-konferentsiya-140-godini-makedonski-vapros-po-povod-praznika-sv-duh-se-provezhda-v-grada.html", "text": "Международна научна конференция „140 години Македонски въпрос” по повод празника Св. Дух се провежда в Благоевград, предаде репортер на Радио „Фокус“ – Пирин. Организатори на събитието са Македонски научен институт, Югозападен университет (ЮЗУ) „Неофит Рилски”, правно-исторически факултет, Институт за исторически изследвания – БАН и Община Благоевград.\r\nОфициалното откриване на събитието се състоя в 11.00 часа, а преди това бе даде кратка пресконференция по време на която бяха коментирани актуални теми и въпроси, свързани с темата на научният форум, но и със спора за името на Македония, който към момента е на дневен ред за Македония и Гърция. Пленарни доклади пред присъстващите в зала „22 септември“ представиха доц. д-р Димитър Тюлеков, ЮЗУ „Неофит Рилски“ – Благоевград и доц. д-р Александър Гребенаров, председател на Македонският научен институт.\r\nМалко след 12.00 часа в храм „Въведение Богородично“ – Благоевград ще бъде отслужена заупокойна молитва по повод Деня на Македония и загиналите български войни в борбите за национално обединение.\r\nКонференцията ще продължи веднага след това с представяне на доклади в ЮЗУ „Неофит Рилски“. Пред научната общност, студенти, жители и гости на града своите разработки ще представят проф. д.ик.н. Нина Дюлгерова; доц. д-р Стоян Германов; доц. д-р Димитър Митев; д-р Пламен Димитров; доц. д-р Ангел Джонев; проф. д.и.н. Трендафил Митев; д-р Чаба Жебьок; Николай Поппетров; д-р Илко Дренков; доц. д-р Елена Хаджиниколова; проф. д-р Мемли Красничи; проф. д-р Лучия Антонова-Василева; д-р Георги Георгиев; проф. д.и.н. Ярослав Рубаха; проф. д.и.н. Светлозар Елдъров; проф. д.и.н. Тодор Петров; докт. Елена Александрова; д-р Слави Славов; д-р Володя Милачков и д-р Станислава Стойчева.\r\nЛивия НИНОВА", "date": "2018.05.28", "title": "Благоевград: Международна научна конференция  „140 години Македонски въпрос” по повод празника Св. Дух се провежда в града"}
{"url": "http://www.focus-news.net/news/2018/05/28/2527048/varna-seminar-na-tema-godina-na-turizma-mezhdu-es-i-kitay-2018-g-shte-se-provede-na-29-may.html", "text": "Семинар на тема „Година на туризма между ЕС и Китай — 2018 г.“ ще сепроведе на 29 май 2018 г. от 14.30 ч. в хотел DoubleTree Hotel by Hilton, Варна — к. к. \"Златни пясъци\". Събитието е организирано съвместно от Европейския икономически и социален комитет, Министерството на туризма и Икономическия и социален съвет (ИСС) на България. Това съобщиха от ИСС. Семинарът е в рамките на  поредната редовна среща на делегации от ЕИСК и  Икономическия и социален съвет на Китай, където се обсъждат теми, свързани с икономически и социални въпроси от значение за двете страни. 16-тата  „Кръгла маса ЕС -Китай“ ще бъде във Варна на 28 и 29 май т.г.\r\nТази година съпътстващият кръглата маса семинар във Варна ще бъде открит от кмета на града Иван Портних. Сред основните говорители на семинара са зам.-министърът на туризма Любен Кънчев, председателят на постоянната Комисия на българския Икономически и социален съвет доц. Вера Пиримова, представителят на Европейския икономически и социален комитет Хуан Мендоса Кастро и представителят на Икономическия и социален съвет на Китай Цуей Хундзиен. В дискусията ще участват представители на туристическия бизнес от Варна както и на граждански организации, свързани с бранша.", "date": "2018.05.28", "title": "Варна: Семинар на тема „Година на туризма между ЕС и Китай — 2018 г.“ ще се проведе на 29 май"}
{"url": "http://www.focus-news.net/news/2018/05/28/2527046/dobrich-oblastnata-epizootichna-komisiya-zasedava-vav-vrazka-s-konstatiraniya-sluchay-na-influentsa-v-selo-stefanovo.html", "text": "Областната епизоотична комисия заседава във връзка с констатирания случай на инфлуенца в село Стефаново, съобщиха от пресцентъра на Областна администрация – Добрич. По-късно днес ще бъдат оповестени подробности по случая. В петък миналата седмица е потвърден случай на инфлуенца в животновъден обект в село Стефаново. Веднага са предприети мерки от служители на Областната дирекция по безопасност на храните в Добрич за ликвидиране на огнището на болестта. Определени са двете санитарни зони - 3- и 10-километрова, с цел недопускане разпространение на заболяването. Служители на полицията контролират достъпа до обекта.", "date": "2018.05.28", "title": "Добрич: Областната епизоотична комисия заседава във връзка с констатирания случай на инфлуенца в село Стефаново"}
{"url": "http://www.focus-news.net/news/2018/05/28/2527047/obshtina-haskovo-fk-haskovo-zheni-otstapi-na-lestar-s-0-na-5.html", "text": "ФК „Хасково“-жени отстъпи на Лестър с 0 на 5 в приятелски мач. Срещата се игра в столицата във футболната академия „Царско село“, където отбора от побратимения на Хасково английски град участва във Международен футболен турнир за жени. Срещата бе организирана със съдействието на кмета на Хасково Добри Беливанов и Джон Таусенд, заместник председател на Търговско-промишлената палата на Лестър. Това съобщиха от пресцентъра на Община Хасково.\r\nОт ФК Хасково отчитат много добро представяне на момичетата. Те са получили отлични отзиви и поздрави от Сю Фопкс, секретар на ФК Лестър-жени. Лично Стийв Грейфорд президент на клуба е връчил топка с подписите на играчите на Лестър на капитана на хасковския тим Мелиса Адемова. Президента на Лестърския клуб е бил впечатлен и наградил и вратарката на Хасково ШенайКадир. Двата тима са се разделили с обещание за посещение в Хасково и покана за контролна среща мужду двата отбора в Англия.\r\nХасковските момичета са изключително щастливи, че са имали възможност да играят срещу Лестър. Според тях това е много добър опит , който им дава много самочувствие за бъдещи срещи.\r\nФК „ Хасково“ бе в състав. Мелиса Севалова Ахмедова  , Мариана Миткова Стоилова , Здравка Веселинова Здравкова ,. Фатме Гюгчен Ферад , Денис Красимирова Нанчева , Шенай Шенол ,Зелиха Мухсин Кадир , Малина Герганова , Еми Карамфилова Тимарова , Михаела Веселинова Палабойкова ,Анета Кирилова Славова , Паолина Георгиева Найденова,Анна Йовкова Бакалска ,  Дария Петрова Стоева , Хелин Рушен Али , Марина Николаева Дерлаева , Кристина Димитрова Чакърова=\r\nТреньор на хасковския отбор е Вълчо Димитров, президент на клуба е Илиян Киряков\r\nВидео от срещата е качено на фейсбук страницата на отбора на Лестър:\r\nhttps://www.facebook.com/Leicester-City-Ladies-FC-1156740417679216/.", "date": "2018.05.28", "title": "Община Хасково: ФК „Хасково“-жени отстъпи на Лестър с  0 на 5"}
{"url": "http://www.focus-news.net/news/2018/05/28/2527026/federika-mogerini-mnogo-sme-okurazheni-ot-napredaka-na-pregovorite-za-imeto-mezhdu-skopie-i-atina.html", "text": "Върховния представител на ЕС по външната политика и сигурността Федерика Могерини заяви в понеделник сутринта след срещата си с македонския външен министър в Брюксел, че подкрепя процеса за намиране на решение на спора за името между Атина и Скопие, предава скопското електронно издание „Фокус“.\r\n„Всички сме много окуражени от напредъка между Скопие и Атина за името, всички ще работим за позитивния изход от преговорите“, заяви Могерини.\r\nПревод и редакция:", "date": "2018.05.28", "title": "Федерика Могерини: Много сме окуражени от напредъка на преговорите за името между Скопие и Атина"}
{"url": "http://www.focus-news.net/news/2018/05/28/2527027/andrey-kovachev-enpgerb-pri-obyavyavane-na-reshenie-za-imeto-na-makedoniya-premierite-zoran-zaev-i-aleksis-tsipras-bi-tryabvalo-predvaritelno-da-go-obsazhdat-s-opozitsionnite-partii.html", "text": "При обявяване на решение за името на Македония, премиерите Зоран Заев и Алексис Ципрас, би трябвало предварително да го обсъждат с опозиционните партии– „Неа Димократия“ и ВМРО-ДПМНЕ. Това каза за Радио „Фокус“ Андрей Ковачев от ЕНП/ГЕРБ. Бъдещето на Македония не трябва да бъде залог на политически борби в страната- управляващата партия да обяви някакво възможно решение и веднага опозицията да скача и да прави митинги срещу това решение. Той коментира, че това води само до блокиране на страната. В двете държави трябва да има общ консенсус между управляващи и опозиция, затова как трябва да се отблокира процеса на евроинтеграция и приемането на Македония в НАТО. Според евродепутата лидерите на двете партии: Кириакос Мицотакис и Християн Мицковски не са били информирани и не е получено тяхното съгласие. Трябва да се върви към общо национално и за двете държави решение, което не води до политически борби и търсене на изгоди в следващите избори. „Надявам се Гърция да има силите или по-точно министър-председателят Алексис Ципрас да „пусне“ Македония да почне преговори през юни\", добави Ковачев. „Процесът на преговорите ще бъде дълъг и Гърция по всяко време ще може да ги блокира и да заяви своите позиции\", уточни той.", "date": "2018.05.28", "title": "Андрей Ковачев, ЕНП/ГЕРБ: При обявяване на решение за името на Македония премиерите Зоран Заев и Алексис Ципрас би трябвало предварително да го обсъждат с опозиционните партии"}
{"url": "http://www.focus-news.net/news/2018/05/28/2527038/kyustendil-sas-sredstva-ot-darzhavata-e-izvarshen-remont-na-hram-kostnitsata-sveta-troitsa-v-selo-gyueshevo.html", "text": "Със средства от държавата е извършен ремонт на храм-костницата „Света Троица” в село Гюешево. Това съобщи за Радио „Фокус” – Кюстендил кметът на населеното място Татяна Георгиева. По думите ѝ към момента ремонтът е завършил. „В храма имаше влага, но благодарение на ремонта тя вече е отстранена. Има необходимост и от други ремонти. Имахме обещание да се ремонтира е църковната къща, по самата черква също е необходимо да се направи ремонт на покрива”, каза Татяна Георгиева. По думите ѝ има идея църковната къща е да се превърне в информационен център и музейна експозиция. „Идват много хора тук. Има списъци на загиналите, чиито кости се намират в черквата. Идват и техни близки. Нашата идея е да се направи такъв списък и в самата храм-костница”, каза Татяна Георгиева. Според нея достъпът до храма е много добър, състоянието на пътя също е много добро. Самият храм се отваря при предварителна заявка.\r\nВенцеслав ИЛЧЕВ", "date": "2018.05.28", "title": "Кюстендил: Със средства от държавата е извършен ремонт на храм-костницата „Света Троица” в село Гюешево"}
{"url": "http://www.focus-news.net/news/2018/05/28/2527050/evropeyskiyat-parlament-ksavie-betel-shte-obsadi-badeshteto-na-evropa-s-evrodeputatite.html", "text": "Люксембургският министър-председател Ксавие Бетел ще обсъди бъдещето на Европа с евродепутатите и председателя на ЕК Жан-Клод Юнкер в сряда сутрин. Повече подробности, съобщи пресслужбата на Европейския парламент.\r\nПо-стриктни механизми за търговска защита на работните места и индустрията в ЕС \r\nЕС се стреми да се противопостави на екологичния и социалния дъмпинг по-ефективно чрез нов текст, който ще бъде обсъден във вторник и гласуван в сряда. Повече подробности \r\nВъзстановяване на доверието в Шенген \r\nКак да изградим взаимно доверие във функционирането на Шенгенското пространство, ще се дискутира във вторник и гласува в сряда. Повече подробности \r\nБюджетът на ЕС след 2020 г. – евродепутатите ще реагират на плановете на ЕК \r\nЕвродепутатите ще дискутират и гласуват резолюция, излагаща визията им относно предложението на ЕК за следващия дългосрочен бюджет на ЕС (2021 – 2027 г.). Повече подробности \r\nНовата земеделската политика на ЕС – отхвърляне на съкращенията в бюджета \r\nПланове за по-интелигентна, опростена и устойчива, но и по-добре финансирана обща земеделска политика, ще бъдат обсъдени в понеделник и гласувани във вторник. Повече подробности \r\nГласуване за еднакво заплащане и условия на труда за командированите работници \r\nРаботниците, командировани в друга държава на ЕС, ще трябва да получават еднакво заплащане за работа на същото място според нов проект за гласуване във вторник. Повече подробности \r\nУпотребявани автомобили: евродепутати изискват мерки срещу измамите с одометри \r\nНеобходими са мерки на европейско ниво за спиране на незаконното подправяне на показателите на одометрите в употребяваните автомобили.", "date": "2018.05.28", "title": "Европейският парламент: Ксавие Бетел ще обсъди бъдещето на Европа с евродепутатите"}
{"url": "http://www.focus-news.net/news/2018/05/28/2527051/sport-peti-otbor-ot-madrid-vleze-v-primera-division.html", "text": "Две години, след като изпадна, Райо Валекано се завърна в испанската Примера дивисион. Това се случи след домакинска победа над Луго с 1:0, която гарантира един кръг преди края промоцията на отбора във най-високото ниво на испанския футбол. Освен Райо, за Примера се класира и отбора на Уеска. Другите четири мадридски отбора са Реал, Атлетико, Леганес и Хетафе. Друго интересно развитие от предпоследния кръг на Сегунда дивисион е, че втория отбор на Барселона изпадна.", "date": "2018.05.28", "title": "Спорт: Пети отбор от Мадрид влезе в Примера дивисион"}
{"url": "http://www.focus-news.net/news/2018/05/28/2527049/haskovo-46-godishen-mazh-ot-pleven-e-zadarzhan-za-krazhba-na-avtomobil.html", "text": "46-годишен мъж от Плевен е задържан за кражба на автомобил. Това съобщиха от пресцентъра на МВР. В 8.20 часа на  мъжът задигнал лек автомобил „Ровър“ от паркинга на Пътна полиция. Колата е собственост на младши автоконтрольор. Полицаят от група „Магистрална полиция“ бил нощна смяна. Той отключил колата си, но се върнал да остави ключовете на служебния автомобил. Тогава забелязал, че личната му кола потегля. След кратко преследване, извършителят е задържан на булевард „Освобождение“. Изясняването на случая продължава.", "date": "2018.05.28", "title": "Хасково: 46-годишен мъж от Плевен е задържан за кражба на автомобил"}
{"url": "http://www.focus-news.net/news/2018/05/28/2527054/premierat-boyko-borisov-s-kitay-imame-ogromen-potentsial-za-satrudnichestvo-v-oblastta-na-zemedelieto.html", "text": "Задълбочаване на сътрудничеството в областта на земеделието беше основна тема на разговора между министър-председателя Бойко Борисов и министъра на земеделието и въпросите на селските райони на Китай Хан Чанфу. Това съобщиха от правителствената информационна служба.\r\nРазвитието на партньорството в сектора ще бъде и основен акцент по време на срещата на лидерите от страните от Централна и Източна Европа и от Китай в началото на юли в София. Бойко Борисов и Хан Чанфу бяха единодушни, че през последните години се наблюдава активизиране на двустранните отношения в областта на земеделието и очакват конкретни договорености по време на предстоящата среща в българската столица. Като пример за по-тясното сътрудничество министър-председателят посочи подписания миналата година протокол между българското Министерство на земеделието, храните и горите и Генералната администрация за надзор на качеството, инспекция и карантина на Китайската народна република. Като успешна беше определена и работата на откритите Логистичен център 16+1 и Павилион за електронна търговия със селскостопански и други продукти в Пловдив. \r\n„Вашите добри отношения с президента и с премиера на Китай спомагат за развитието на двустранните отношения“, заяви министър Хан Чанфу и изрази надежда, че българското правителство ще продължи да стимулира проектите по инициативата 16+1. \r\nПремиерът Бойко Борисов благодари на министъра за организирането и провеждането на издирвателната акция за алпиниста Боян Петров.", "date": "2018.05.28", "title": "Премиерът Бойко Борисов: С Китай имаме огромен потенциал за сътрудничество в областта на земеделието"}
{"url": "http://www.focus-news.net/news/2018/05/28/2527056/pazardzhik-obrazuvano-e-distsiplinarno-proizvodstvo-sreshtu-sluzhitel-na-sadebna-ohrana-za-proizveden-izstrel-v-sgradata-na-sada.html", "text": "По време на теоретично учебно занятие по стрелкова подготовка на служителите от съдебната охрана в Пазарджик е произведен случаен изстрел. Това съобщи за Радио „Фокус“ – Пазарджик Сашка Андрекова, от пресцентъра на Министерство на правосъдието. Тя обясни, че инцидентът е станал в стаята за инструктаж, която се намира в приземния етаж на Съдебната палата. По случая е образувано дисциплинарно производство срещу служителя на „Съдебна охрана“, който е произвел изстрела.\r\nВаня НИКОЛОВА", "date": "2018.05.28", "title": "Пазарджик: Образувано е дисциплинарно производство срещу служител на „Съдебна охрана“ за произведен изстрел в сградата на Съда"}
{"url": "http://www.focus-news.net/news/2018/05/28/2527055/sliven-dvama-dushi-sa-zadarzhani-s-3-kilograma-marihuana-v-grada.html", "text": "На 25 май в квартал „Круцохор“ в Сливен полицейски служители са предприели проверка на лек автомобил „БМВ“. В автомобила са установени криминално проявените Б.А. (42 г.) и Д.Г.(50 г.) от град Сливен. На задната седалка на автомобила полицейските служители намират торба, съдържаща  марихуана с тегло около 0,500 кг. Това съобщиха от ОДМВР-Сливен.\r\nПри последвалите процесуално-следствени действия, извършени от служители на участъци „Надежда“ и „Запад“, в домовете на Б.А. и Д.Г. са намерени и иззети три пакета с общо тегло 3 килограма суха листна маса, която на полевия тест е  реагирала на марихуана. \r\nУведомена е Окръжна прокуратура-Сливен. Образувано е досъдбено производство. \r\nБ.А. е криминално проявен за кражби, Д.Т. е осъждан за лихварство. Първоначално двамата са задържани за 24 часа в РУ-Сливен. С прокурорско разпореждане Д.Т. остава в ареста за 72 часа.  Работата по случая продължава от криминалисти на РУ-Сливен.", "date": "2018.05.28", "title": "Сливен: Двама души са задържани с 3 килограма марихуана в града"}
{"url": "http://www.focus-news.net/news/2018/05/28/2527059/pregled-na-mezhdunarodnite-novini-do-13-chasa-agentsiya-fokus.html", "text": "Македонският министър на външните работи Никола Димитров е заявил, че е договорена рамка за намиране на компромис за името, предава скопската телевизия \"Канал 5\". Според телевизията външните министри Никос Кодзиас и Никола Димитров са преговаряли до късно снощи и са успели да постигнат рамка за компромис за името. Телевизията цитира македонския външен министър, който казва \"Имахме ползотворна среща. Имаме рамки, която трябва да се дооформи и върху нея работят юридическите екипи на двете министерства. Планира се важен разговор на премиерско ниво в средата на тази седмица, където се надяваме да се решат някои от най-важните детайли и опции, които се дискутират. Смятам, че това трябва да го оставим на премиерите, защото видяхме как комуникацията около процеса влияе върху него и вече имаме опит да дадем шанс на процеса, който е започнат.“ \r\n\"Канал 5\" съобщава, че тази сутрин македонският външен министър е имал неформална закуска с министри на външните работи на ЕС или техни заместници, организирана от България и Австрия.\r\nСпоред \"Канал 5\" Франция Холандия са страните с най-твърда позиция по започването на преговорите, но министърът на външните работи на Македония смята, че чудесата са възможни.\r\n***Планират се серия от демонстрации в редица градове из цяла Гърция на 6 юни, в които хората ще протестират срещу продължаващите преговори за разрешаване на спора за името на Македония между Атина и Скопие, които навлязоха в решаващата си фаза, пише електронното издание на гръцкия вестник Kathimerini.\r\nГрупа, наричаща себе си „Комитет за борбата за гръцката Македония“ излезе със съобщение, в което заяви, че организира масови протести, които трябва да се проведат на 6 юни от 19:30.\r\nЦелта, подчерта комитетът, е да се „припомни“ на правителството, че „гръцкия народ вече е взел решение“. Това решение, се добавя в изявлението, е да се отхвърли всяко решение, съдържащо термина „Македония“, защото в него се съдържат иредентистки амбиции за северния гръцкия регион със същото име.\r\nПредупреждението за обществено недоволство спрямо най-вероятния сценарий от продължаващите преговори с посредничеството на ООН идва в момента, в който гръцкия външен министър Никос Коцияс навлиза в решаващи преговори на високо ниво, които да продължат позитивната инерция от разговорите, проведени по-рано този месец между премиера на Гърция Алексис Ципрас и македонския му колега Зоран Заев.\r\nСлед срещата с официалните лица във Вашингтон и скопския външен министър Никола Димитров в Ню Йорк миналата седмица, Коцияс сега е в Брюксел, където ще вземе участие в Съвета по външните работи на Европейския съюз в понеделник.\r\nПо-късно в същия ден той ще отпътува за Берлин, където ще се срещне с германския президент Франк-Валтер Щайнмайер – с когото Коцияс има много приятелски отношения от времето, когато последният беше външен министър – и във вторник той ще се види с германския си колега Хайко Маас.\r\nОсвен това, по-късно този месец първия дипломат на Гърция ще пътува до Москва и ще приеме френския си колега Жан-Ив льо Дриан в Атина.\r\nАтина и Скопие заявиха, че целят да постигнат споразумение преди срещата на върха на ЕС на 28 юни.\r\n***Лидерът на италианската крайно-дясна партия „Лигата“ Матео Салвини в понеделник отхвърли възможни разговори за импийчмънт на президента на страната Серджо Матарела и заяви, че заедно с „Движението пет звезди“ (Д5З) искат да променят изборните закони, предава Reuters.\r\nВ неделя Матарела наложи вето на избора на двете евроскептични партии за министър на икономиката, осуетявайки опита им да сформират коалиционно правителство, което предизвика искане от Д5З за импийчмънт на държавния глава.\r\n„Трябва да запазим спокойствие. Някои неща не трябва да се правят в момент на ярост... Не искам да говоря за импийчмънт“, заяви Салвини в интервю пред местно радио.\r\n„Лигата“ и Д5З „имат парламентарно мнозинство. Ще видим дали можем да започнем дискусия за промяна на изборния закон в парламента“.\r\n**Полша иска постоянно военно присъствие на САЩ и е готова да даде до 2 милиарда долара, за да го получи, според предложение на Министерството на отбраната на страната, с което се е сдобил местният новинарски портал Onet, пише европейската редакция на електронното издание Politico.\r\nПолското предложение отразява отдавнашно желание на Варшава да изгради по-тесни връзки в сферата на сигурността със САЩ и да има американски войници на своя територия, пише изданието. Усилията за това датират от влизането на Полша в НАТО през 1999 година, но придоби спешен характер в контекста на руската анексия на Крим преди четири години и, както мисли Politico, агресивното й поведение спрямо Алианса.\r\nАмериканското издание коментира, че случвайки се само месец преди лидерите от НАТО да се съберат на среща в Брюксел, полската инициатива със сигурност ще предизвика гнева на Русия и ще бъде възприета със скептицизъм от европейските съюзници, които искат да подобрят отношенията си с Москва, като например, Италия и в някои случаи Германия.\r\n„Предложението отразява ясната и належаща нужда да се разположи за постоянно американска бронирана дивизия в Полша, а Варшава ще се ангажира да подпомогне значително това, давайки $1,5 – 2 милиарда за установяването на съвместни военни инсталации и осигуряването на по-свободно придвижване на въоръжените сили на САЩ“, се казва в документа на военното министерство.\r\nТам се добавя още, че Варшава ще се задължи „да споделя тежестта на военните разходи, което би направило решението по изгодно за американското правителство и би отстранило тревогите на Конгреса в несигурните бюджетни времена“.\r\nОт пресслужбата на полското Министерство на отбраната са потвърдили, че документът, озаглавен „Предложение за постоянно военно присъствие на САЩ в Полша“ и датиран от 2018 година е истински и са заявили, че не е класифициран.\r\nДокументът съдържа информация за предложените места за военни бази, болници и възможни училища, или дори гимнастически салони за семействата на военнослужещите. Той е изпратен на американското правителство и Конгреса.\r\nPolitico обяснява, че в момента в Полша има американски военни формирования и части на НАТО, които са разположени в страната на ротационен принцип и се движат между Полша и трите балтийски държави на север.\r\nКато явен знак за нарастващите неразбирателства вътре в полското правителство, военното ведомство потвърди, че е изпратило предложението във Вашингтон преди да се консултира първо с външното министерство и – още по-важно – без знанието на президента Анджей Дуда, който е главнокомандващ въоръжените сили на страната.\r\n„Документът не изискваше детайлни контакти с Министерството на външните работи“, заявиха от пресслужбата на военното министерство чрез имейл до Onet.\r\n***Външният министър на Македония Никола Димитров смята да поиска от ЕС проява на „стратегически подход при обсъждането на старта на преговорите за членство на страната“, пише скопското електронно издание „МКД“, като се позовава на дипломатически източници в Брюксел.\r\nИзданието обръща внимание и на неофициалната закуска, организирана от България и Австрия, настоящият и бъдещият председател на ЕС, която трябва да се проведе час преди редовния съвет на министрите на външните работи в хотел, намиращ се в близост до европейските институции.\r\nНа срещата Никола Димитров възнамерява да информира европейските министри за хода на реформите в Македония и да поиска те да „припознаят историческият момент за страната и за региона“.\r\nСпоред „МКД“ Македония очаква от ЕС „стратегически размисъл“, което би означавало, че за да се постигне компромис в спора за името, страната трябва да почувства попътен вятър и насърчаване на Юнската среща на върха, като ясен сигнал за започване на преговори за членство.\r\nОчакванията са насочени главно към държавите, които са скептично настроени за преговори с Македония, сред които са Франция и Холандия.\r\n***След провала на „Илинденска Македония“ Атина и Скопие продължават да търсят универсално решение на спора за името, пише гръцкият вестник „Кathimerini“ в коментар озаглавен „Още едно име на масата“, като отбелязва че преговарящите екипи са се върнали към четирите предложения, направени от международния посредник Матю Нимиц.  \r\nВ коментара се твърди, че досега обсъжданите имена Горна Македония или Нова Македония представляват само съмнителна перспектива за намиране на решение, тъй като правителството на Зоран Заев отказва да ги приеме за всеобща употреба (erga omnes), което е задължителна предпоставка за  Гърция.\r\nСъобщавайки за ново, непредставено досега име, „Кathimerini“ се позовава на добре информирани източници, според които  по време на последния кръг от преговорите обект на дискусия е станало име, свързано с Крушево и с Крушевската република, обявена през Илинденско-Преображенското въстание от 1903 г.\r\nИзданието смята, че ако действително искат да намерят решение на спора за името, двете страни трябва да направят истински дипломатически спринт в навечерието на срещата на върха на Европейския съвет на 28 юни 2018 г.\r\n*** Изпълнението на реформите и интеграцията на Македония в Европейския съюз ще бъдат темите на разговор по време на двудневната визита на министърът на външните работи на Македония Никола Димитров в Брюксел, съобщава македонската агенция „Макфакс“.\r\nСпоред съобщението на външното министерство Димитров ще участва в работна закуска със своите колеги от държавите-членки на ЕС, организирана в рамките на българското председателство на Съвета на ЕС, предстоящото австрийско председателство и в навечерието на Съвета за външни работи на ЕС.\r\n„Дискусиите ще се фокусират върху процесите на европейска интеграция на Република Македония, изпълнението на правителствената програма за реформи, както и отношенията на добросъседство“, се казва още в съобщението на министерството.\r\nВъв втория ден от визитата си Димитров ще направи обръщение към брюкселския център за Европейски политики на тема: „Македонският спор за името: изпитанието пред ЕС за разширяване на Балканите“.\r\nОт македонското МВнР допълниха, че по време на престоя си в Брюксел Димитров ще се срещне с представители на европейските институции и няколко външни министри на държави-членки на ЕС, без обаче да посочва дали ще се срещне с гръцкия си колега Никос Кодзиас.", "date": "2018.05.28", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/05/28/2527058/dobrich-xix-oblastni-sastezaniya-na-mpo-mlad-ogneborets-shte-se-provedat-v-kurortniya-kompleks-albena-na-1-yuni.html", "text": "XIX областни състезания на Младежки противопожарни отряди (МПО) „Млад огнеборец” ще се проведат в курортния комплекс „Албена“, съобщиха от Регионалната дирекция „Пожарна безопасност и защита на населението“-Добрич. Движението (МПО) “Млад огнеборец” е с международен характер. В България движението е възстановено от началото на учебната 1999/2000 година, по разработен Примерен устав, включен в Указанията на Министерство на образованието и науката за организация на дейността в системата на народната просвета през учебната година. Основната цел на младежкото движение е повишаване на физическата дееспособност на младежите и развиване на трайни практически умения и готовност за правилни действия при пожари, стихийни бедствия и аварии. \r\nОтрядите “Млад огнеборец” се обучават и подготвят от служителите на „Пожарна безопасност и спасяване”, със съдействието на съответните общини, директорите и педагозите от училищата и Регионалното управление на образованието. Приемът в МПО е на доброволен принцип, като изискванията са децата да са физически здрави, на възраст от 12 до 16 години. За приемане в отрядите младежите подават до директора на съответното училище определен набор от документи - молба за участие и декларация за съгласие от родителя. Изграждането на нови МПО в училищата започва в началото на всяка учебна година. Теоретичната подготовка на младите огнеборци се ръководи от инструкторите на отрядите (пожарникари-професионалисти), под формата на лекции и семинари по тематика, предварително съгласувана с Министерство на образованието Практическата подготовка и спортно-състезателната дейност се провеждат от инструкторите и от водачите на отборите - определени педагогически лица от учебното заведение. Състезателната подготовка и провеждането на състезанията между отрядите е съобразена с \r\nМеждународния правилник за състезания на младежки пожарникарски отбори, издаден от Международната комисия за ръководство на младежите към CTIF (Международен технически комитет по предотвратяване и гасене на пожарите). Успоредно с областните състезания на младежките противопожарни отряди ще се проведе и заключителният етап от проекта DISBEG, финансиран със средства от програмата Еразъм +. Партньори по проекта са пожарните служби от Република Естония и Федерална Република Германия. В рамките на тази среща ще бъдат обсъдени и приложени на практика създадените по проекта образователни пособия и настолни игри. Освен това тридесет деца от Естония, Германия и Сърбия ще имат възможност да научат повече за състезанията на младите огнеборци, провеждани в нашата страна. Състезанието ще се проведе на 1 юни. Програмата предвижда тържество по откриване на състезанието, надпревара и закриване на събитието с връчване на награди. Ще участват отбори от областен детски комплекс в град Шабла, от ОУ „Н.Й.Вапцаров” – с.Карапелит, от СУ „Ст.Караджа” – Каварна, от СУ „Хр.Смирненски” – с.Крушари, от СУ „Хр.Ботев” – Балчик, от СУ „Й.Йовков” – град Тервел, и отбор от СУ „Н.Й.Вапцаров” – град Ген.Тошево.", "date": "2018.05.28", "title": "Добрич: XIX областни състезания на МПО „Млад огнеборец” ще се проведат в курортния комплекс „Албена“ на 1 юни"}
{"url": "http://www.focus-news.net/news/2018/05/28/2527057/premierat-boyko-borisov-16-do-20-mlrd-lv-sa-otdeleni-za-balgarskoto-zdraveopazvane-po-vreme-na-upravlenieto-na-gerb.html", "text": "16 до 20 милиарда лева са отделени за българското здравеопазване по време на управлението на ГЕРБ. Това каза пред журналисти в Пловдив министър-председателят Бойко Борисов, предаде репортер на Радио „Фокус” - Пловдив. „Това са факти, които са налице, нека докторите да кажат”, посочи Борисов. По думите му правителството дава в пъти повече пари сега и се купува най-добрата техника, която я има по света. „Полагаме усилия, докторите ни са добри, парите, които се дават за здравеопазване, са добри, апаратурата е добра и не е честно накрая пациентите да не са доволни”, посочи още премиерът. Той даде пример с това, че преди 10 - 12 години за здравеопазване е бил отделян само 1 милиард лева. Сега заради демографската криза в България има по-малко хора, няма инфлация, цените на лекарствата са същите и въпреки това държавата дава толкова много пари. „Само тази година правителството е заделило за Здравната каса почти 470 милиона лева”, посочи още Бойко Борисов.\r\nПремиерът съобщи, че през следващата седмица Министерски съвет трябва да гласува проекта за Националната здравно-осигурителна карта. Трябвало е това да се случи тази сряда, но поради визитата в Москва това се отлага за другата седмица.\r\nМинистър-председателят посети Пловдив, за да открие изцяло обновената Клиника по анестезиология и интензивно лечение, пребазираната Клиника по нервни болести и обновените асансьорни уредби в най-голямата болница в Южна България УМБАЛ „Свети Георги“.\r\nЦветана ТОНЧЕВА", "date": "2018.05.28", "title": "Премиерът Бойко Борисов: 16 до 20 млрд. лв. са отделени за българското здравеопазване по време на управлението на ГЕРБ"}
{"url": "http://www.focus-news.net/news/2018/05/28/2527052/italianskata-politicheska-kriza-obzor.html", "text": "Италия е обхваната от поредна политическа криза, след като президентът на страната се готви да назначи за лидер икономист, привърженик на политиката на остеритет, като преди това осуети опита на двете евроскептични партии „Лигата“ и „Движение 5 Звезди“ да формират правителство.\r\nКризата бе предизвикана, когато държавният глава Серджо Матарела наложи вето на номинацията на запаления евроскептик Паоло Савона за икономически министър, разярявайки крайно-дясната „Лига“ и антисистемното „Движение 5 Звезди“, което призова за неговия импийчмънт.\r\nРешението доведе до отказване на Джузепе Конте, кандидат-премиерът, от опитите да сформира правителство, което задълбочи политическата криза, която продължава от вече близо три месеца след парламентарните избори през март.\r\nМатарела заяви, че е приел всеки предложен министър с изключение на Савона, който нарече еврото „Германска клетка“ и беше заявил, че Италия се нуждае от план за излизане от единната валута „ако това се наложи“.\r\nЛидерите на „Движение 5 Звезди“ и „Лигата“ Луиджи ди Майо и Матео Салвини побесняха от ветото и го обвиниха за намеса във вътрешните работи на Рим от Германия, агенциите за кредитни рейтинги и финансовите лобите.\r\nМатарела призова при себе си Карло Котарели, икономист, работил в Международния валутен фонд, за разговори, с идеята да сформира служебно „технократско“ правителство, тъй като, според него, вероятността за предсрочни избори в Италия през есента е голяма.\r\nТова обаче ще се случи много трудно, тъй като двете евроскептични партии имат голямо мнозинство и в двете камари италианския парламент .Първо импийчмънт, после избори\r\nМалко след първото си изказване, лидерът на антисистемната партия призова за импийчмънт на президента.\r\nСалвини, който е най-големият защитник на Савона и последователен евроскептик, обяви, че Италия не е „колония“ и увери, че „няма да дадем на Германия да ни казва какво да правим“.\r\nВ понеделник Салвини заплаши да прекрати предизборния си съюз с дясноцентристката партия на Силиво Берлускони „Форца Италия“, ако медиийният магнат подкрепи предложеното от държавния глава правителство.\r\nБившият премиер пусна изявление още в неделя, в което похвали усилията на Матарела „да защити семействата и бизнесите в страната“.\r\nНеговото партньорството със Салвини, в което те спечелиха най-много гласове при гласуването през март, все още съществува въпреки опита на Лигата да създаде правителство с \"Пет звезди\", тъй като „Форца Италия“  и Лигата споделят властта в  местни и регионални администрации.\r\n\"Изявлението на Берлускони от  вчера беше същото нещо, което би могло да бъде написано от (бившия лявоцентрист премиер Матео) Ренци\", каза Салвини пред радио Capitale/\r\nФренският крайнодесен лидер Марин льо Пен се присъедини към неговия гняв в понеделник, обвинявайки президента в \"държавен преврат\" и заявявайки, че \"Европейският съюз и финансовите пазари отново конфискуват демокрацията\".Позицията на Матарела\r\nБившият съдия в италианския Конституционен съд Матарела отказва да се поклони на онова, което той смята за \"диктат\" от двете партии, което смята за противоречащо на интересите на страната.\r\nМатарела заяви, че е направил \"всичко възможно\", за да подпомогне формирането на правителство, но че открито евроскептичен министър на икономиката противоречи на общото обещание на страните просто да \"променят Европа към по-добро от италианска гледна точка\"., обясни Матарела.\r\nПрезидентът подчерта, че Конте е отказал да подкрепи \"всяко друго решение\" и след това, тъй като Матарела отказа да одобри избора на Савона, се отказа от мандата си за министър-председател.\r\nРедакция:", "date": "2018.05.28", "title": "Италианската политическа криза (ОБЗОР)"}
{"url": "http://www.focus-news.net/news/2018/05/28/2527062/predsedatelyat-na-pg-na-gerb-tsvetan-tsvetanov-poseti-doma-za-mediko-sotsialni-grizhi-v-grad-debelets.html", "text": "Председателят на ПГ на ГЕРБ и заместник-председател на партията Цветан Цветанов посети Дома за медико-социални грижи в град Дебелец. Той бе придружаван от великотърновския кмет инж. Даниел Панов и зам.-министъра на труда и социалната политика Росица Димитрова. Това съобщиха от пресцентъра на ПП ГЕРБ.\r\nПреди дни във Велико Търново, по време на своя приемна за граждани, Цветан Цветанов пое ангажимент да съдейства на ръководството на Дома за медико-социални грижи, който предстои да бъде закрит в настоящия му вид. Това е планирано в изпълнение на националния план за превенция на институционализацията на децата с увреждания. Пред директора на Дома д-р Анелия Георгиева председателят на ПГ на ГЕРБ бе категоричен, че е намерен вариант, за да се използва капацитета на изградената и оборудвана материална база и способностите на квалифицирания персонал. \r\n„Дойдохме тук за да ви окуражим и да ви благодарим за изключителните грижи и за всичко това, което правите за децата. Много се радвам, че само няколко дни, след като вие поставихте този проблем, благодарение на добрата координация между ведомствата, той вече намира своето решение. Убедих се, че базата е в отлично състояние. Поздравявам ръководството за начина, по който тя се поддържа и ви уверявам, че ние ще надграждаме това. След разговор с родителите на децата имах възможността да се убедя, че тази институция носи спокойствие и за тях”, каза Цветан Цветанов.\r\nПо време на посещението стана ясно, че самият дом ще бъде преобразуван в Център за комплексно обслужване на деца с увреждания и хронични заболявания. Той ще е връзката между здравната и социална система, без да крие риск от институционализация на децата. В него ще се осъществява лечение, рехабилитация, специализирани здравни услуги, психо-социална рехабилитация, социална подкрепа и др. За разлика от Дома за медико-социални грижи, максималният срок за престой на подрастващите ще е до 6 месеца. С цел запазване на връзката със семейството ще се осигури възможност родители да престояват с децата. Иновативните Центрове ще осигуряват и подкрепа за родителите чрез обучения и предлагане на дневни и почасови услуги.\r\nЦелта е да се увеличава шансът на децата с увреждания и хронични заболявания да водят самостоятелен и независим живот, като се подобри здравният им статус и се гарантира достъп до всички необходими медицински грижи и социални услуги. Ще се работи за минимизиране на увреждането и последствията от него още в ранна детска възраст.  \r\n„Предвижда се такива Центрове да бъдат разкрити във всички области, като в зависимост от конкретните потребности във всеки регион, те ще имат различен обем на дейност“, съобщи зам.-министър Росица Димитрова.\r\n„При разработване на визията за новия тип лечебно заведение са били взети предвид всички предимства и добри практики от системата за медико-социални грижи за деца, както и опита на неправителствения сектор при предоставянето на иновативни социални услуги“, информира още зам.-министърът на труда и социалната политика.", "date": "2018.05.28", "title": "Председателят на ПГ на ГЕРБ Цветан Цветанов посети Дома за медико-социални грижи в град Дебелец"}
{"url": "http://www.focus-news.net/news/2018/05/28/2527065/vitsepremierat-tomislav-donchev-vednaga-sled-kraya-na-predsedatelstvoto-startira-podgotovkata-za-sledvashtiya-programen-period.html", "text": "Веднага след края на Председателството стартира подготовката за следващия програмен период. Това заяви заместник министър-председателят Томислав Дончев на инициираната от него в Министерския съвет работна среща на управляващите органи на оперативните програми, съобщиха от правителствената информационна служба. Дончев подчерта, че трябва да засилим капацитета за правене на секторни политики, за да се постави програмирането на европейските фондове на здрава основа, която да води до реални ползи за страната. По думите му важен приоритет в подготовката на България ще е засилването на регионалния подход в планирането на инвестициите с европейски средства. \r\nДо края на Председателството ще са налице проектите не само на Многогодишната финансова рамка, но и законодателния пакет, касаещ управлението на европейските структурни и инвестиционни фондове. След като в началото на м. май Европейската комисия представи проекта на Многогодишна финансова рамка за ЕС до 2027 г., се очаква на 29 май (вторник) да публикува и проекта на Общия регламент за разпределение на средствата по секторни политики и държави.  \r\nНепосредствено след това на 8 юни България ще бъде домакин на конференция на високо политическо ниво, където за първи път високопоставени представители на държавите-членки и ключовите европейски институции ще коментират предложенията на Европейската комисия и ще дадат тласък в дебата за приоритетите за финансиране в следващия програмен период. \r\nКонференцията ще може да се проследи на живо в сайта на Българското председателство на Съвета на ЕС, както и в социалната мрежа.", "date": "2018.05.28", "title": "Вицепремиерът Томислав Дончев: Веднага след края на Председателството стартира подготовката за следващия програмен период"}
{"url": "http://www.focus-news.net/news/2018/05/28/2527064/premierat-boyko-borisov-pochti-vsyaka-sedmitsa-ima-operatsii-na-spetsialnite-sluzhbi-i-na-prokuraturata-po-liniya-na-koruptsiya-v-zdraveopazvaneto.html", "text": "Почти всяка седмица има операции на специалните служби и на прокуратурата по линия на корупция в здравеопазването. Това каза пред журналисти в Пловдив министър-председателят Бойко Борисов, предаде репортер на Радио „Фокус” - Пловдив. По думите му корупцията в болниците я правят лекарите, а службите трябва да я разнищят. „При такова финансиране лекарите, които управляват болниците, са длъжни да си гледат работата и мениджмънта, вместо да се говори, че няма пари за здравеопазване. „Има болници и доктори, които си гледат работата и други, като тези във Враца, които не си я гледат. Сложили си частна болница в двора, скъпите пътеки в частната болница, а евтините и задълженията – в държавната. Това не може да продължава, това са вашите пари”, посочи премиерът. Борисов добави, че е разпоредил лекарите, сестрите и санитарите да си получават редовно заплатите, а другото е въпрос на прокуратурата и службите.\r\nБойко Борисов посочи, че подобренията в УМБАЛ „Свети Георги” в Пловдив - нови отделения и асансьори, са направени със 6 - 7 милиона лева.\r\nЦветана ТОНЧЕВА", "date": "2018.05.28", "title": "Премиерът Бойко Борисов: Почти всяка седмица има операции на специалните служби и на прокуратурата по линия на корупция в здравеопазването"}
{"url": "http://www.focus-news.net/news/2018/05/28/2527063/kiril-dobrev-bsp-pitame-prokuraturata-i-politsiyata-dali-tsenko-chokov-e-zvanyal-na-izbirateli-i-im-e-kazval-kak-da-glasuvat-na-chastichniya-vot-v-galiche.html", "text": "Питаме прокуратурата и полицията дали Ценко Чоков е звънял на избиратели и им е казвал как да гласуват на частичния вот в Галиче. Това каза заместник-председателят на БСП Кирил Добрев по време на пресконференция, предаде репортер на Агенция „Фокус“. „Село Галиче е държава в държавата. Миналия път от това място казах, че имаме иновативни процеси - иновации, които се въвеждат във всяко едно населено място“, каза Добрев и посочи два телефонни номера:  0888 348 837, 0876 791 767. По думите му от тези два номера Ценко Чоков е звънял и управлявал изборният процес. „Ние имаме въпрос към полиция, прокуратура звънял ли е от тези номера Ценко Чоков на хора от село Галиче. Аз знам, че съдебната система и охраната в затворите е толкова сериозна, че едва ли един затворник има достъп до мобилен апарат“, каза Добрев. \r\nТой обърна внимание и на мобилната секция в селото и посочи, че резултатите на първия тур в нея са били 44 гласа за ГЕРБ, 3 за БСП, 1 за ВМРО. \"След пресконференцията, която дадохме, резултатът се променя и става 34 на 12. Според мен 10 човека са проявили политически разум“, заяви заместник-председателят на БСП и изрази съмнение, че тези 34 гласа от втория тур са били реални. \r\nДеница КИТАНОВА", "date": "2018.05.28", "title": "Кирил Добрев, БСП: Питаме прокуратурата и полицията дали Ценко Чоков  е звънял на избиратели и им е казвал как да гласуват на частичния вот в Галиче"}
{"url": "http://www.focus-news.net/news/2018/05/28/2527061/dmitriy-peskov-vladimir-putin-i-emanyuel-makron-ne-sa-prieli-konkretni-resheniya-za-iranskata-yadrena-sdelka-v-hoda-na-sreshtata-si.html", "text": "Конкретни решения по въпроса за по-нататъшното спазване на Съвместния всеобхватен план за действие (СВПД) по иранската ядрена програма не са приемани по време на преговорите между президентите на Русия и Франция Владимир Путин и Еманюел Макрон. Това заяви прессекретарят на Кремъл Дмитрий Песков, цитиран от ТАСС.\r\n„Не, няма нищо конкретно. Има разбиране, че трябва да се продължи да се работи съвместно и че контактите с иранските партньори трябва да бъдат продължени, за да се осигури по-нататъшното съблюдаване на СВПД от всички страни, с изключение на Вашингтон, който взе решение да излезе от него“, заяви Песков.\r\nПревод и редакция:", "date": "2018.05.28", "title": "Дмитрий Песков: Владимир Путин и Еманюел Макрон не са приели конкретни решения за иранската ядрена сделка в хода на срещата си"}
{"url": "http://www.focus-news.net/news/2018/05/28/2527069/kyustendil-kmetat-petar-paunov-ezhegodno-izdava-zabrana-na-braneto-na-lipov-tsvyat-za-opazvane-na-zelenata-sistema-na-teritoriyata-na-obshtinata.html", "text": "В Кюстендил и Дупница брането на липов цвят е забранено. Пред Радио „Фокус” – Кюстендил Мирослав Миланов, началник на отдел „Канцелария и управление на общинското имущество” към Община Кюстендил, каза, че ежегодно кметът на Община Кюстендил Петър Паунов издава заповед, с която се забранява брането на липов цвят. Заповедта е на основание Закона за лечебните растения и Наредбата за изграждане и опазване на зелената система на територията на общината. Брането на цвят липа в парковете, междублоковите пространства, тротоари и вътрешноквартални градинки е абсолютно забранено. На нарушителите се съставят актове и наказателни постановления по реда на Закона за административните нарушения и наказания, а контролът по спазване на забраната се извършва от служители на Общинско предприятие „Управление на общински имоти” и от кметовете по населени места. В Дупница брането на липов цвят също е забранено. Заповедта е на основание действащата Наредба за опазване на зелената система. Забраната е за бране на липов цвят и увреждане на декоративна растителност в зоните за обществено ползване на територията на общината е до приключване на цъфтежа. На нарушителите се съставят актове от 50 до 5 000 лева.\r\nВенцеслав ИЛЧЕВ", "date": "2018.05.28", "title": "Кюстендил: Кметът Петър Паунов ежегодно издава забрана на брането на липов цвят за опазване на зелената система на територията на общината"}
{"url": "http://www.focus-news.net/news/2018/05/28/2527068/azerbaydzhan-otbelyazva-natsionalniya-si-den-i-praznuva-stogodishninata-na-azerbaydzhanskata-demokratichna-republika.html", "text": "Азербайджан отбелязва националния си ден и празнува стогодишнината на Азербайджанската демократична република. Това съобщиха от Посолството на Република Азербайджан в България.\r\nОтбелязван на 28 май, Денят на републиката е най-важен празник, символизиращ събитие с историческо значение за азербайджанците по целия свят. Денят на републиката отбелязва провъзгласяването на Азербайджанската демократична република от Националния съвет на Азербайджан на 28 май 1918 година. Приемането на Декларацията за независимост на Азербайджан от Националния съвет преди 100 години е исторически момент, който възстановява държавността на Азербайджан в нова форма на парламентарна демокрация. На този ден Азербайджан е обявен за демократична република, която гарантира всички граждански и политически права на всички свои граждани, независимо от тяхната етническа принадлежност, религия, социален статус и пол. Азербайджанската демократична република става първата светска и парламентарна демокрация в ислямския и тюркския свят, първата държава с преобладаващо мюсюлманско население и сред първите страни в Европа, която предостави на жените равни избирателни права.\r\nНовата република е създадена в много предизвикателна вътрешна и международна политическа среда по време на Първата световна война. Въпреки че от първите дни републиката е изправена пред сериозни предизвикателства, нейният парламент и правителство взимат и изпълняват редица важни решения. Липсата на предишен опит на демократична държавност в Азербайджан не е пречка за лидерите му. Ръководени от демократичните стремежи и прогресивния дух те успяват да учредят добре функционираща демократична държава и общество.\r\nВсички националности, живеещи в Азербайджан република, са представени както в правителството, така и в националния парламент, включващ 120 депутати, представени от 11 парламентарни групи. В рамките на две години от съществуването си националният парламент приема 230 закона. Положени са значителни усилия за осигуряване на международно признаване на Азербайджанската демократична република. Представителите на Азербайджанската демократична република участват в Истанбулската конференция, която се провежда през 1918 г., наред с България, Германия, Австро-Унгария, Османската империя и Кавказките държави. Азербайджанската делегация, водена от председателя на парламента Алимардан бей Топчубашов, присъства на Парижката мирна конференция и успява да постигне фактическо признаване на Азербайджанската демократична република.\r\nЗа съжаление, Азербайджанската демократична република просъществува само 23 месеца и прекратява съществуването си през април 1920 година след болшевишката интервенция. Въпреки това нейните демократични идеали, ценности и традиции продължават да живеят в сърцата и съзнанията на следващите поколения азербайджанци. И толкова очаквания момент става реалност на 17 ноември 1990 година. На този незабравим ден трицветното знаме на Азербайджанската демократична република отново е издигнато в Азербайджан. Това се случва на историческата сесия на Върховното събрание на Нахчъванската автономна република на Азербайджан, председателствана от национален лидер Гейдар Алиев. Тогава знамето на Азербайджанската демократична република е обявено за флаг на Нахчъван. По-късно, на 5 февруари 1991 година, то е обявено за национален флаг на Азербайджан. 7 месеца по-късно държавната независимост на Азербайджан е възстановена с приемането на Конституционния акт, който обявява съвременната Република Азербайджан за наследник на Азербайджанската демократична република.", "date": "2018.05.28", "title": "Азербайджан отбелязва националния си ден и празнува стогодишнината на Азербайджанската демократична република"}
{"url": "http://www.focus-news.net/news/2018/05/28/2527067/blagoevgrad-stotitsi-uchenitsi-posetiha-initsiativata-uchilishtna-panorama.html", "text": "„Училищна панорама“ се провежда в Благоевград, предаде репортер на Радио „Фокус“ - Пирин. Стотици ученици присъстват на мероприятието. Участие в тазгодишното издание на „Училищна панорама“ взимат Природо-математическа гимназия „Акад. Сергей  П. Корольов”, Професионална гимназия по туризъм и лека промишленост „Гоце Делчев“, Център за личностно и творческо развитие на децата на Благоевград, Професионална гимназия по икономика „Иван Илиев“, НХГ гимназия „Св. св. Кирил и Методий”, Благоевградска професионална гимназия „Ичко Бойчев”, Професионална гимназия по строителство, архитектура и геодезия „Васил Левски”, II ОУ „Димитър Благоев”, Средно училище с изучаване на чужди езици „Св. Климент Охридски”, III ОУ „Димитър Талев”, V СУ „Георги Измирлиев”, XI СУ „Христо Ботев”, Занималня „Еврика”, VII СУ „Кузман Шапкарев” и Езиков център „LinguaMundi”. Предварително всяко учебно заведение е избрало по какъв начин да се представи и поетапно излизат представителите на всяко училище. Центърът на Благоевград е огласян от детски и български песни и танци. В инициативата се включват и различните школи и танцови състави от Центъра за личностно и творческо развитие на децата на Благоевград, като бе направено и кратко представяне на дейностите и всички школи в институцията. Основната цел на мероприятието е гражданите и гостите на града да се запознаят с възможностите, които се предлагат на образователния пазар.\r\nНатали СТЕФАНОВА", "date": "2018.05.28", "title": "Благоевград: Стотици ученици посетиха инициативата „Училищна панорама“"}
{"url": "http://www.focus-news.net/news/2018/05/28/2527072/komisar-simeon-tsarvulanov-rdpbzn-smolyan-za-opazvane-ot-malniite-nay-sigurniyat-nachin-e-chrez-zazemleniya-i-gramootvodi.html", "text": "На територията на област Смолян често се случват произшествия, предизвикани от мълнии. Това каза за Радио „Фокус“ – Смолян комисар Симеон Цървуланов, началник на Регионална дирекция „Пожарна безопасност и защита на населението“ – Смолян. По думите му през последните години има изгорени вили, плевни, самостоятелни сгради в гората и много дървета. „За опазване от мълниите най-сигурният начин е чрез заземления и гръмоотводи, но такива има само в населените места\", посочи комисар Цървуланов. Той припомни, че преди години в района на Рожен и човек е пострадал от мълния. Тя е ударила кон, който е бил до него, като най-вероятно металният синджир и подковите му са привлекли гръмотевицата.\r\nКомисар Цървуланов, посъветва при гръмотевични бури в гората, хората да не се крият под високи единични дървета, защото те привличат мълниите и вероятността е по-голяма тя да падне именно там. „По-добре е с дъждобран или найлон да се покрият и да стоят на открито или да намерят навес, по който няма много метал и метални предмети. Когато вали дъжд и няма гръмотевици не е проблем, но като падат гръмотевици, е добре да се намери друг подслон без метални предмети. Добре е и човек да няма пряко съприкосновение със земята – да е с гумени ботуши, с дебела подметка, за да не дава маса и да не привлича гръмотевиците“, препоръча още комисар Цървуланов. Той каза още, че в световен мащаб загиналите при гръмотевици са повече, отколкото при други инциденти. За пример посочи, че при една терористична атака загиват доста по-малко хора отколкото при гръмотевици.\r\nНели ГЕРГЬОВСКА", "date": "2018.05.28", "title": "Комисар Симеон Цървуланов, РДПБЗН - Смолян: За опазване от мълниите най-сигурният начин е чрез заземления и гръмоотводи"}
{"url": "http://www.focus-news.net/news/2018/05/28/2527060/kiril-dobrev-bsp-vcherashniyat-chastichen-mesten-vot-ne-beshe-izbor-a-zavrashtane-i-demonstratsiya-na-retromutrenskata-darzhava.html", "text": "Вчерашният частичен местен вот не беше избор, а завръщане и демонстрация на ретромутренската държава. Това каза заместник-председателят на БСП Кирил Добрев по време на пресконференция, предаде репортер на Агенция „Фокус“. „Всяко търпение има своя предел и смятам, че това, което се случи вчера – изборите, както казват официално, според мен това не бяха никакви избори, а нагла демонстрация и завръщане на ретромутренската държава“, каза Добрев. Заместник-председателят на БСП заяви, че самият той е продукт на Прехода. „Бях забравил как изглеждат официалните анцузи, ланците отгоре и джиповете по на 15-20 години, но пък за това от всички репортажи, които имаше вчера, плюс безбройните клипове и стотиците снимки, които се изсипаха в мрежата, ми се възстанови образът от началото на 90-те години“, каза Кирил Добрев. \r\nДеница КИТАНОВА", "date": "2018.05.28", "title": "Кирил Добрев, БСП: Вчерашният частичен местен вот не беше избор, а завръщане и демонстрация на ретромутренската държава"}
{"url": "http://www.focus-news.net/news/2018/05/28/2527073/ria-novosti-iztochnik-komentira-saobshteniyata-che-turtsiya-planira-da-kupi-su-57-vmesto-f-35.html", "text": "Публикациите в турските медии, че Анкара може да купи руски изтребители Су-57 вместо американските F-35 са подготвени на основата на мнението на експерти и не представляват отражение на официалната позиция на Анкара, заяви пред РИА Новости неназован източник от секретариата за военна промишленост на Турция.\r\nПо-рано турският ежедневник Yeni Safak съобщи, че страната може да вземе решение да купи Су-57, ако САЩ блокират доставката на F-35 заради това, че Анкара се снабдява с руски системи за ПВО/ПРО С-400.\r\n„Новината, която излезе в медиите е подготвена на основата на мнението на експертите. Ние не можем да я потвърдим. Т.е. тези публикации засега не отразяват официалната позиция на държавата“, заяви събеседникът на агенцията.\r\nДиректорът на Центъра за анализ на световната търговия с оръжие Игор Коротченко на свой ред коментира информацията за възможна покупка на Су-57 от Анкара. Той заяви, че подобен сценарий изглежда „напълно реалистичен“. Но засега изглежда, че това е само сигнал, който се подава чрез турските медии, за да внимава какво прави Вашингтон и за да се покаже, че Турция винаги има алтернатива. Анонсирайки подобна възможност, Турция показва на САЩ, че шантажът им няма да мине“, твърди Коротченко.\r\nСпоред мнението на експерта, Москва може да вземе съответстващо решение за укрепване на стратегическите отношения с Анкара. При това доставката на Су-57 на Турция ще бъде възможна само тогава, когато тази машина премине пълния цикъл от изпитания и влезе на въоръжение във Въздушно-космическите сили на Русия.\r\nРИА припомня, че през декември 2017 година Турция и Русия подписаха кредитно споразумение за С-400. Анкара ще купи две батереи от тези системи за ПВО/ПРО, които ще бъдат обслужвани от турски персонал. Страните се договориха също за технологическо сътрудничество в областта на развитието на производство на зенитно-ракетни комплекси в Турция.\r\nСАЩ и представители на НАТО нееднократно критикуваха Анкара за тази сделка. Например, помощник-държавния секретар на САЩ за Европа и Евразия Уес Мичъл заяви, че покупката на С-400 може да повлияе негативно на доставката на американски изтребители F-35 на Анкара. В отговор на това, турският министър на външните работи Мевлют Чавушоглу обеща, че Анкара ще предприеме ответни мерки срещу Вашингтон, ако доставката на самолетите бъде блокирана.\r\nПревод и редакция:", "date": "2018.05.28", "title": "РИА Новости: Източник коментира съобщенията, че Турция планира да купи Су-57 вместо F-35"}
{"url": "http://www.focus-news.net/news/2018/05/28/2527053/shumen-pokazaniya-po-deloto-hitrino-dade-veshto-litse-izgotvilo-tehnicheska-ekspertiza-za-sastoyanieto-na-zhelezniya-pat-na-garata-v-naselenoto-myasto.html", "text": "Показания по делото „Хитрино“ даде вещо лице, което е изготвило техническа експертиза за състоянието на железния път на гарата в населеното място, предаде репортер на Радио „Фокус“ - Шумен. Коста Костов е строителен инженер. Пред съда той разясни основни понятия, свързани със железния път. Костов посочи и какви документи и снимки е използвал при изготвянето на експертизите. Костов е посетил мястото на влаковата катастрофа, направил е оглед, измервания и снимки на 23 декември 2016 година. Визуално е извършил оглед на траверсите - здравите са били в добро състояние, натрошени са били на мястото на дерайлирането. Използвал е технически документи - протоколи и дневници от прегледи на жп пътя и съоръженията преди и след инцидента. Той посочи, че има дневници, които са изгорели при взрива на 10 декември 2016 година. След представяне на заключенията от техническата експертиза, на Костов му беше предявен албум със 126 снимки от 12 декември 2016 година от местопроизшествието и той отговори на въпроси на адвокатите на частните обвинители и на обвиняемите машинисти. Разпитът на Костов продължи повече от два часа.\r\nИвелина ИВАНОВА", "date": "2018.05.28", "title": "Шумен: Показания по делото „Хитрино“ даде вещо лице, изготвило техническа експертиза за състоянието на железния път на гарата в населеното място"}
{"url": "http://www.focus-news.net/news/2018/05/28/2527066/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.05.28", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/05/28/2527074/blagoevgrad-bez-problemi-se-osashtestvyava-preminavaneto-prez-gkpp-kulata.html", "text": "Без проблеми се осъществява преминаването през ГКПП „Кулата“. Това съобщиха за Радио „Фокус“ - Пирин от Гранична полиция. Спокоен е трафикът на ГКПП „Илинден“. Нормално интензивен е трафикът на останалите гранични пунктове с Република Гърция.\r\nНатали СТЕФАНОВА", "date": "2018.05.28", "title": "Благоевград: Без проблеми се осъществява преминаването през ГКПП „Кулата“"}
{"url": "http://www.focus-news.net/news/2018/05/28/2527070/bsp-iska-kasirane-na-izborite-v-galiche-i-beden-i-shte-sezira-evropeyski-institutsii-za-narusheniya-v-izborniya-protses.html", "text": "БСП не признава вота в Галиче и Беден, ще иска касиране на изборите и ще сезира европейски институции. Това каза народният представител и зам.-председател на ПГ на „БСП за България“ Крум Зарков по време на пресконференция, предаде репортер на Агенция „Фокус“. „Не признаваме резултатите в Галиче и в Беден. Това ще бъде юридическо преведено в искове за касиране на тези избори. Атакуваме ги пред българските съдилища и вярваме, че резултатите на тези срамни избори, ще бъдат отменени“, каза Зарков. \r\nПо думите му хората, които са извършили нарушение няма да останат просто така. „Ще пуснем сигнали и ще искаме проверки от прокуратурата срещу следните лица: срещу Ценко Чоков за упражняване на натиск от затвора, срещу Стефан Терзийски – общински председател на ГЕРБ и собственик на местна кабелна телевизия, който е регистрирал служителите си в Галиче предварително, за да повлияе на резултата, срещу Касъм Касъмов, общински председател на ДПС, който според сведенията, които имаме, е имал неправомерни деяния, срещу кмета на Девин, че се е месил в изборния процес и срещу онзи директор на военен завод Георги Георгиев, който е упражнил влияние върху своите служители“, каза Зарков. Той поясни, че всички нарушения в тези две населени места ще бъдат обобщени, преведени и изпратени на Европейската комисия в лицето на еврокомисарите, които отговарят за върховенството на закона и за човешките права, на Организацията за сътрудничество и сигурност в Европа, която наблюдава изборния процес в България, на Съвета на Европа, който има отношение към човешките права, на НПО и всички организации, които следят за начина, по който политическия процес тече в България. Според него това не може да продължава. „Искам да се обърна към всички демократично и свободно мислещи хора, защото това не е просто битка между БСП и ГЕРБ, а за постиженията на демокрацията в страната ни и за физическата свобода на някои наши съграждани“, допълни Зарков. По думите му цялата страна е изпъстрена със случаи като в този в Галиче. „Просто няма да го бъде, няма да оставим нещата така и ще се борим докрай“, допълни заместник-председателят на ПГ на „БСП за България“. \r\nДеница КИТАНОВА", "date": "2018.05.28", "title": "БСП иска касиране на изборите в Галиче и Беден и ще сезира европейски институции за нарушения в изборния процес"}
{"url": "http://www.focus-news.net/news/2018/05/28/2527076/ministarat-na-zemedelieto-hranite-i-gorite-rumen-porozhanov-i-kitayskiya-mi-kolega-han-chanfu-otkriha-ofis-za-kontakti-na-asotsiatsiya-shandzhan-kros-bordar-i-komers-v-plovdiv.html", "text": "Министърът на земеделието, храните и горите Румен Порожанов и китайския ми колега Хан Чанфу откриха Офис за контакти на асоциация Шънджън Крос-Бордър И-Комерс (Shenzhen Cross-Border E-Commerce Association). Това съобщиха от пресцентъра на министерството.\r\nОфисът за контакти ще обслужва логистичня център и Павилион за електронна търговия със селскостопански и други продукти в страните от инициативата „16+1“. Центърът се намира в Тракия икономическа зона, Пловдив. \r\nПлатформата дава възможност за електронна търговия между Китай и страните от Централна и Източна Европа, и Западните балкани. \r\n„Платформата гарантира свързаност между юридическите лица и правителствата.  Това е бърз, сигурен и удобен начин за свързаност. Даваме възможност на производителите да качват своите продукти и посредством изградената свързаност за реална търговия b2b и b2c“, заяви Васил Гелев, директор на Центтъра за насърчаване на сътрудничеството в областта на селското стопанство между Китай и страните от Централна и Източна Европа (ЦИЕ). \r\nПо време на откриването китайският министър на земеделието и въпросите на селските райони подчерта високото качество на българските вина. „Освен вино, България би могла да изнася и посадъчен материал за лозови насаждения“, допълни Хан. \r\n„България има чудесни продукти и се радваме, че сега те ще имат още по-добър достъп до китайския пазар“, подчерта от своя страна Румен Порожанов. \r\nНа 24 ноември 2017 г., в Тракия Икономическа Зона -  Пловдив, беше открит първият “16+1 Логистичен център за електронна търговия и Павилион за селскостопански и други продукти” – България. Той  ще координира и насърчава успешната реализация на проекта между участниците. На територия от над 10 дка ще бъде изградена нова инфраструктура в това число търговски и складови площи, както и административни помещения за осъществяване на търговски операции.", "date": "2018.05.28", "title": "Министърът на земеделието, храните и горите Румен Порожанов и китайския ми колега Хан Чанфу откриха Офис за контакти на асоциация Шънджън Крос-Бордър И-Комерс в Пловдив"}
{"url": "http://www.focus-news.net/news/2018/05/28/2527079/stara-zagora-116-avtora-uchastvaha-v-natsionalniya-konkurs-za-avtorska-prikazka-gora-valshebnitsa-i-neynite-sestri-muzika-i-poeziya.html", "text": "Първият национален конкурс за авторска приказка на тема „Гора Вълшебница и нейните сестри - музика и поезия“ бе организиран от Община Стара Загора и Народно читалище „Родина 1860“ с любезното домакинство на Къща музей „Гео Милев“. Това съобщиха от пресцентъра на Община Стара Загора. В него се включиха 116 автора с 205 приказки от цяла България, включително и от българи в чужбина: Плевен, София, Пловдив, Каварна, с. Баня, Карловско, Русе, Омуртаг, Мездра, село Челопеч, Варна, Силистра, Панагюрище, Троян, Бургас, Провадия, с. Първомайци, Карлово, Перник, гара Елин Пелин, Благоевград, Шумен, Габрово, Асеновград, Ямбол, Панагюрище, Търговище, Казанлък, Якоруда, Чирпан, Козлодуй, село Кабиле, Разлог, Ракитово, Кърджали, с. Белозем, Полски Тръмбеш, Добрич, Якоруда, Нова Загора, Пазарджик, Стара Загора, Харманли и др. \r\nЦелта на конкурса е да провокира творческата мисъл и емоция у авторите и да търси и открива млади творци, които не са работили в този жанр. Той бе отворен за всички желаещи автори без ограничение на възрастта, стига да са навършили 18 години. Приказките, които журито класира на първо, второ и трето място, ще бъдат отпечатани в специално книжно издание. То ще бъде издадено до 6 месеца след обявяване на отличените. Класираният на първо място получава Призът на конкурс-авторска творба на Кунчо Кунев, на тема Вечното противоборство между доброто и злото, а тези на второ и трето място - плакети. Жури в състав: Ана Костадинова, преподавател във ВТУ „Св. св. Кирил и Методий“, Светлана Дичева, радиоводеща и авторът на детски книги Димитър Никленов определи най-добрите. \r\nПобедителите в конкурса бяха наградени на официална церемония вчера в къща-музей „Гео Милев“. \r\nОбщо 11 са наградените за сладкодумен разказвач на приказки: Илия Деведжиев и приказката му „Феята на неприбраните играчки”, Теодора Недева за приказката „Ковачницата на змея”, Людмил Попов – „Къртицата”, Павлина Николова – „Юнакът-чародей”, Даниела Богоева-Гюргакова – „Легенда за момините сълзи”, Светлана Ангелова – „Истинска приказка”, Димитър Бузов – „Вълшебно сестринство”, Костадин Костов – „Гора Вълшебница и нейните сестри – музика и поезия”, Мария Горалова – „Приключенията на Вълшебница, Йордан Калайков – „Странници в ясни нощи бродят” и Магдалена Манчева – „Горски вятър”. \r\nВ първото издание на конкурса, журито определи две трети награди за Хубавена Димитрова за приказката „Царството на трите сестри” и Вера Недялкова за приказката „Приятели на Гората Вълшебница и нейните сестри Музика и Поезия”. \r\nЗаради оспорвана конкуренция и високо ниво на творбите, журито определи и две втори награди за  Димитър Петров с приказката „Царският зет с трите имена” и за Румяна Пелова с нейната приказка „Полуприказка – полуистина за полухората и полузмейовете”. \r\nНосител на първа награда от Първия национален конкурс за авторска приказка на тема „Гора Вълшебница и нейните сестри – Музика и Поезия”` 2018 е SOLLAM и приятели за приказката „Мастиленият лабиринт”! Sollam нямаше възможност да присъства тъй като живее в Германия. \r\nВсички отличени написаха свои пожелания в специално създадената книга „Автограф за бъдещето“, която ще остане в конкурса и всички наградени ще пишат в нея.", "date": "2018.05.28", "title": "Стара Загора: 116 автора участваха в Националния конкурс за авторска приказка „Гора Вълшебница и нейните сестри - музика и поезия“"}
{"url": "http://www.focus-news.net/news/2018/05/28/2527078/gd-granichna-politsiya-bez-problemi-se-osashtestvyava-preminavaneto-na-avtomobili-prez-granichnite-punktove-zlatograd-makaza-i-kapitan-petko-voyvoda.html", "text": "Без проблеми се осъществява преминаването на автомобили през граничните пунктове „Златоград“, „Маказа“ и „Капитан Петко войвода“. Това съобщиха за Радио „Фокус“ – Смолян от Главна дирекция (ГД) „Гранична полиция“. Нормален е трафикът и на останалите контролно-пропускателни пунктове на българо-гръцката граница.\r\nНели ГЕРГЬОВСКА", "date": "2018.05.28", "title": "ГД „Гранична полиция“: Без проблеми се осъществява преминаването на автомобили през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/05/28/2527084/makfaks-makedoniya-az-samo-rakovodeh-partiya-koyato-pobezhdavashe-na-izbori-zayavi-gruevski-v-ramkite-na-vstapitelnoto-si-slovo-po-deloto-titanik.html", "text": "Не само, че не съм направил нищо, от това, в което ме обвиняват, но и специализираната прокуратура няма доказателства за това, което твърди. Аз само ръководих партията, която печелеше всички избори, заяви бившият премиер на Македония Никола Груевски в хода на встъпителното си слово по делото „Титаник“, в което е обвинен за изборни измами, предава македонската информационна агенция „Макфакс“.\r\nГруевски заяви, че анкетите, които са били проведени преди изборите, доказват, че ВМРО-ДПМНЕ е имала убедителна преднина. \"Инсинуации са, че съм се договорил с някой от обвиняемите и че съм го накарал да извърши престъпление\", заяви той.\r\nПо делото „Титаник“ е обвинено по-голямата част от бившето ръководство на ВМРО-ДПМНЕ, започвайки от бившия премиер Никола Груевски, след това Мартин Протоджер, Кирил Божиновски, Миле Янакиевски, Гордана Янкуловска, Биляна Бришковска-Бошковски, както и Илия Димовски, Мунир Пепич, Едмонд Темелко, Леко Ристовски, Кирил Тодоровски, Катарина Веловска, Станко Коруновски, Коста Марковски, Драгче Дагчевски, Мариян Накевски, Гоце Яневски, Джезми Ахмет, Роберт Давидков, Далибор Алешкович и Ленка Рашайковска.\r\nТе са обвинени от специализираната македонска прокуратура за престъпно сдружаване, нарушаване на избирателното законодателство, нарушаване на свободата на избиране на гласоподавателите, подкуп при избори и гласуване, унищожаване на изборен материал и злоупотреба със средства за финансиране на изборна кампания през 2012 година.Агенция „Фокус“ припомня:\r\nПревод и редакция:", "date": "2018.05.28", "title": "„Макфакс“ (Македония): Аз само ръководех партия, която побеждаваше на избори, заяви Груевски в рамките на встъпителното си слово по делото „Титаник“"}
{"url": "http://www.focus-news.net/news/2018/05/28/2527082/lyubcho-troharov-diplomat-25-godini-nyama-reshenie-na-spora-za-imeto-na-makedoniya-zashtoto-na-balkankite-izkustveno-e-nasadena-makedonistka-ideologiya-i-obsluzhvashta-ya-politika.html", "text": "25 години няма решение на спора за името на Македония, защото на Балканките изкуствено е насадена македонистка идеология и обслужваща я политика. Това каза Любчо Трохаров, дипломат от кариерата, бивш посланик на България в Хърватия и Босна и Херцеговина, по време на международна конференция в Благоевград – „140 години Македонски въпрос“, по повод празника Св. Дух, предаде репортер на Радио „Фокус“ – Пирин.  Според него тази идеология, тази политика е едно чуждо тяло на Балканите, което е трябвало да се адаптира на тази територия, конкретно на Вардарска Македония. „На тази историческа територия са формирани нации, включително и българската нация. Затова и спорът за името стана един наистина сериозен политически въпрос, който продължава и до днес“, каза още Трохаров.\r\nТой добави, че днешното положение е такова, че управляващите в Македония желаят с всички сили и средства да запазят статуквото, което утвърждава след Втората световна война тази идеология и политика. \r\n„В политически план, в реториката има известни промени, но идеологията остава непокътната, което означава, че те искат и твърдят, че има македонска нация, че има македонски малцинства в съседните държави, че има македонски език, който е класически и е формиран на тази територия – това иска ръководството на Р Македония и сега и се търси формата, но името не се намира. Другата страна е Гърция, при която на дневен ред излиза въпросът за идентичността, но тя иска договор, с който да се признае едно ново име, а това да се признае в една нова Конституция“, добави Трохаров.\r\nПо думите му това обаче означава една нова Конституция, с ново име на държавата и с последици най-малко промяна на 100 члена на новата Конституция и вероятно ново наименование на езика. „Какво мисли България по този въпрос? – България все още мисли. Македонският научен институт се опитахме да разсъждаваме и по този въпрос – „Какво име от гледна точка на исторически и политически реалности, свързани с географската област Вардарска Македония са подходящи?“. Моето лично мнение от тази гледна точка е, че правилното, нормалното, приемливото за нас в България име е или „Нова Македония“ или „Вардарска Македония“, допълни Трохаров.\r\nЛивия НИНОВА", "date": "2018.05.28", "title": "Любчо Трохаров, дипломат: 25 години няма решение на спора за името на Македония, защото на Балканките изкуствено е насадена македонистка идеология и обслужваща я политика"}
{"url": "http://www.focus-news.net/news/2018/05/28/2527081/haskovo-obshtinata-organizira-denonoshtna-ohrana-na-ou-shandor-petyofi-sled-vtoro-vandalsko-napadenie.html", "text": "Община Хасково организира денонощна охрана на ОУ „Шандор Петьофи“ след втори вандалски погром в двора на училището. Това съобщиха от пресцентъра на Общината. Полицията е установила извършителите на първото и второто нападение. И при двата случая те са заснети от охранителните камери. Последното е било на 25 май. Установени са двама младежи на 13 и 20 години, които са счупили пейки и кошчета за смет в двора на училището. И двамата са от Хасково, а по-големият е студент в Пловдив.\r\nДнес кметът Добри Беливанов огледа щетите от нападението заедно директора на училището Антоанета Петрова, с началника на Общинска полиция Адам Адамов, главния експерт в звено ОМП и сигурност на информацията в Община Хасково Румен Атанасов, представител на охранителната фирма. Охранителите ще дежурят в двора на училището, така също ще имат задача да наблюдават двора на съседната детска градина и детска площадка. \r\nМеждувременно днес започна възстановяването на счупените съоръжения.", "date": "2018.05.28", "title": "Хасково: Общината организира денонощна охрана на ОУ „Шандор Петьофи“ след второ вандалско нападение"}
{"url": "http://www.focus-news.net/news/2018/05/28/2527086/sport-ivet-lalova-kolio-pobedi-na-200-metra-v-birmingam.html", "text": "Ивет Лалова-Колио постигна победа на състезанието на 200 метра на европейската клубна купа по лека атлетика, която се проведе в Бирмингам (Великобритания) през уикенда. Българката, която в първия ден спечели и на 100 метра, вчера триумфира с време 23 секунди и  5 стотни с половин обиколка преднина пред конкурентките си.", "date": "2018.05.28", "title": "Спорт: Ивет Лалова-Колио победи на 200 метра в Бирмингам"}
{"url": "http://www.focus-news.net/news/2018/05/28/2527087/gerb-shte-dade-izvanreden-brifing-v-tsentralata-na-partiyata.html", "text": "ГЕРБ ще даде извънреден брифинг в Централата на партията (пл. „България“ 1, НДК, Административна сграда, ет. 17). Това съобщиха от пресцентъра на ПП ГЕРБ. Събитието ще се проведе от 15:00 ч.", "date": "2018.05.28", "title": "ГЕРБ ще даде извънреден брифинг в Централата на партията"}
{"url": "http://www.focus-news.net/news/2018/05/28/2527071/lyubcho-troharov-diplomat-sporat-za-imeto-mezhdu-gartsiya-i-makedoniya-zasyaga-neposredstveno-natsionalni-interesi-na-oshte-tri-darzhavi-balgariya-albaniya-i-sarbiya.html", "text": "Спорът за името между Гърция и Македония засяга непосредствено национални интереси и на още три държави – България, Албания и Сърбия. Това каза Любчо Трохаров, дипломат от кариерата, бивш посланик на България в Хърватия и Босна и Херцеговина, по време на международна конференция в Благоевград – „140 години Македонски въпрос“, по повод празника Св. Дух, предаде репортер на Радио „Фокус“ – Пирин.\r\nТой обясни, че още с обявяване независимостта на Р Македония, Гърция ултимативно е поставила въпроса да се промени името. „Бързо обаче стана ясно, че името е формата, а същността е да се промени идентичността на този народ в Македония, тъй като тази идентичност и тази политика, която се следва в тази нова държава подтиква леденизмът в отношенията, което означава – претенции на Р Македония към някакво свое македонско население, а това означава и към определени територии на Гърция“, каза още Трохаров.\r\nТой добави, че това не е случаен или изкуствен въпрос, а много сериозен въпрос от гледна точка на интересите на двете страни. „И не само това. Засяга непосредствено национални интереси и на още три държави в региона, които имат исторически, национални и етнически връзки с географска област Македония – България, Сърбия и Албания. Тоест много бързо се интернационализира този въпрос. Стигна до ООН, Европейския съюз, НАТО, международни организации и така нататък“, подчерта Трохаров.\r\nТой заяви, че Македонският научен институт заслужава едно голямо признание за усилията си да следи развитието на този важен за нас въпрос – Македонският и да предалата експертни виждания на българските политици по съответната работа за нормализирането на  отношенията с Р Македония, за изграждането на добросъседството и сътрудничеството.\r\nЛивия НИНОВА", "date": "2018.05.28", "title": "Любчо Трохаров, дипломат: Спорът за името между Гърция и Македония засяга непосредствено национални интереси на още три държави – България, Албания и Сърбия"}
{"url": "http://www.focus-news.net/news/2018/05/28/2527075/adelina-stefanova-hram-vavedenie-bogorodichno-blagoevgrad-v-tsarkvite-sveti-duh-se-izobrazyava-kato-galab.html", "text": "В църквите Свети Дух се изобразява като гълъб. Това каза за Радио „Фокус“ - Пирин Аделина Стефанова, уредник в храм „Въведение Богородично“ - Благоевград. По думите ѝ според представите на християнската вяра той дава живот на тварите и освещава човешките души и тела. „Така и днес ще бъдат раздавани орехови клонки на всеки един, посетил храма, защото знаете, че орехът не е само църковно, но и медицинско растение. Той донася много йод на организма и затова ние обичаме да консумираме този плод, но и листата ни помагат, когато бъдат попарени с вряла вода и след това се използва за къпане на малките деца и ни лекуват от рахит. Важно е да посетим храма, да се помолим на иконите, да уважим празниците на живите и на мъртвите“, коментира тя. Аделина Стефанова добави, че с този ден започва Русалската седмица, приемана за особено опасен период. По думите ѝ тогава идват русалийките, които според народно поверие били душите на млади удавници, които прелитали отвъд Дунав във вид на бели и жълти пеперуди.\r\nНатали СТЕФАНОВА", "date": "2018.05.28", "title": "Аделина Стефанова, храм „Въведение Богородично“ - Благоевград: В църквите Свети Дух се изобразява като гълъб"}
{"url": "http://www.focus-news.net/news/2018/05/28/2527090/konferentsiyata-romskoto-vklyuchvane-shte-se-provede-v-natsionalniya-dvorets-na-kulturata-na-29-may.html", "text": "Конференцията \"Ромското включване - къде сме и каква е посоката\", ще се проведе на 29 май 2018 г. в Националния дворец на културата в София под егидата на Българското председателство на Съвета на Европейския съюз. Това съобщиха от пресцентъра на Министерство за Българското председателство на Съвета на ЕС 2018. Организатор на събитието е Националният съвет за сътрудничество по етническите и интеграционните въпроси (НССЕИВ) към Министерския съвет. Форумът ще открие г-н Бисер Петков, министър на труда и социалната политика и депутатът Светлана Ангелова, член на комисиите по труда и социалната политика и по правата на човека, вероизповеданията и жалбите и петициите на гражданите.\r\nВидеообръщение към участниците във форума ще поднесе и Ливия Ярока, заместник-председател на Европейския парламент. Тя е и първата жена с ромски произход, която стана евродепутат в Страсбург и активно участва в работата на комисиите за граждански свободи, правосъдие и вътрешен ред.\r\nСъбитието в София ще събере служители от институции на ЕС, експерти, членове на национални, регионални и местни публични органи, представители на неправителствени организации, академичните среди и други заинтересовани страни. Неговата цел е да допринесе за дебата за интеграционната политика след 2020 г. Сред участниците в панелите са посланици и дипломати, ангажирани с въпросите на населението в неравностойно положение, включително представители на следващото Австрийско председателство на Съвета на ЕС.  \r\nКонференцията „Ромското включване – къде сме и каква е посоката“ ще се съсредоточи върху европейското измерение на политиката за интеграция на ромите, секторните национални и местни политики. Делегатите се обсъдят и ангажираността на всички заинтересовани страни за интеграционния процес на ромите и ролята на европейските фондове за подобряване на достъпа им до социални права. Цел на форума е да допринесе за дебата за интеграционната политика след 2020 година.", "date": "2018.05.28", "title": "Конференцията „Ромското включване“ ще се проведе в Националния дворец на културата на 29 май"}
{"url": "http://www.focus-news.net/news/2018/05/28/2527077/elena-chalganova-regionalen-istoricheski-muzey-blagoevgrad-rolyata-na-semeynata-sreda-v-zhivota-na-georgi-izmirliev-e-mnogo-golyama.html", "text": "Ролята на семейната среда в живота на Георги Измирлиев е много голяма. Това каза за Радио „Фокус“ - Пирин Елена Чалгънова, уредник в Регионален исторически музей - Благоевград. По думите ѝ макар и само за 25 години той действително успява да преживее много неща и да стане свидетел на много събития, които са с национално значение. „Той е роден на 21 април 1851 година в Горна Джумая в семейството на Димитър и Тона Измирлиеви. Майка му произхожда от един родолюбив род от Берово. Неговият баща е средно заможен търговец, голям родолюбец, който е подпомагал материално и морално културно-просветните процеси, които се случват в нашия град през епохата на Възраждането. Имам предвид построяването на черквата през 1844 година. Освен това той е давал пари и на БРЦК, и е имал отношение към културата, както и към идеята за Освобождение“, посочи Чалгънова. Според нея изобщо не е случайно, че Георги Измирлиев се превръща в това, което виждаме ние. Тя допълни, че той започва своето обучение в Горна Джумая, като до 4 клас е тук. Чалгънова добави, че след това завършва в Сяр Педагогическото училище, където учи 3 години, като се предполага, че именно там той за първи път се докосва осъзнато до революционните идеи на епохата и че там чете поемата „Горски пътник“ на Раковски.\r\nНатали СТЕФАНОВА", "date": "2018.05.28", "title": "Елена Чалгънова, Регионален исторически музей - Благоевград: Ролята на семейната среда в живота на Георги Измирлиев е много голяма"}
{"url": "http://www.focus-news.net/news/2018/05/28/2527091/ria-novosti-razpolagane-na-amerikanska-voenna-baza-v-polsha-shte-predizvika-otvetni-deystviya-ot-moskva.html", "text": "Разполагането на военна база на САЩ в Полша е суверенно право на Варшава, но то ще предизвика ответни действия от Москва, заяви прессекратрят на руския президент Дмитрий Песков, цитиран от РИА Новости.\r\n„Ще видим каква ще бъде тази база. Като цяло, когато фиксираме постепенна експанзия на военната инфраструктура на НАТО към нашите граници, непосредствено приближаване на военните структури на НАТО към нашите граници, това, разбира се, по никакъв начин не способства сигурността и стабилността на континента“, заяви Песков.\r\nСпоред неговите думи, подобни „експанзионистки действия“ неминуемо ще доведат до ответни действия, за да „се балансира нарушения паритет“.\r\nТой подчерта, че подобни решения са суверенно право на всяка страна.\r\n„Но последствията за общата атмосфера на сигурност на континента са очевидни“, добави Песков.\r\nПревод и редакция:", "date": "2018.05.28", "title": "РИА Новости: Разполагане на американска военна база в Полша ще предизвика ответни действия от Москва"}
{"url": "http://www.focus-news.net/news/2018/05/28/2527085/burgas-granichna-politsiya-prezentira-deynostta-si-po-povod-evropeyskiya-morski-den.html", "text": "В рамките на програмата за отбелязване на Европейския морски ден, Регионална дирекция \"Гранична полиция\" - Бургас ще посрещне делегати от Федералната полиция на Германия. Това съобщиха от пресцентъра на Община Бургас. Участието им ще е във връзка с немското председателство на Форума на ръководителите на бреговите охрани на страните от Европейския съюз и асоциираните към Шенген страни (European Coast Guard Functions Forum - ECGFF). Предвидено е и участие на служители от Италианската брегова охрана, която ще е следващият председател на същия форум.\r\nПо повод Европейския морски ден Регионална дирекция \"Гранична полиция\" - Бургас ще бъде домакин на мероприятия, свързани с посещението на двете делегации - организиране и провеждане на семинар под егидата на фондация \"Ханс Зайдел\" и презентиране на техника и технически средства за граничен контрол на морската държавна граница.\r\nНа 1 юни 2018 г., Международен ден на детето, от 10.30 до 13.00 ч. на пирса на Морска гара-Бургас ще акостира гранично-полицейският кораб \"Обзор\". Всеки, който желае, може да се качи и да го разгледа.\r\nВ залите на Морска гара ще бъде презентирана дейността на дирекцията по изпълнение на задачите, свързани с граничния контрол и сигурността на морската държавна граница на страната, която се явява и външна на Европейския съюз. Ще бъде излъчен и филм, посветен на 70-годишнината от създаването й.\r\nНа близкия паркинг служители от дирекцията ще презентират специализираната техника и кучета, с които се изпълняват задачите по гранично наблюдение и проверките на ГКПП.", "date": "2018.05.28", "title": "Бургас: \"Гранична полиция\" презентира дейността си по повод Европейския морски ден"}
{"url": "http://www.focus-news.net/news/2018/05/28/2527093/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив ще разберем как премина празникът на фъстъкопроизводителите в Садово. За това ще ни разкаже зам.-кметът на Садово Петър Георгиев. Над 30 производители са се включили в празника на фъстъка. Специалистите от Института по растителни генетични ресурси „Константин Малков“ проведоха дискусия и се запознаха с проблемите на стопаните, които отглеждат тази култура. Какви са те, ще разберем от доц. д-р Станислав Стаматов, заместник-директор на Института. Също през изминалите почивни дни в Садово се проведе и Фестивала на еко, био производителите и арт творци. Как е преминал този фестивал ще ни разкаже Нели Дакова, организатор на фестивала. Ще чуем и един от производителите на еко продукти – Васина Васи. Ще я попитаме за впечатленията и от това интересуват ли се българите от здравословно хранене.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.05.28", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/05/28/2527080/gd-granichna-politsiya-silno-intenziven-e-trafikat-na-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "Силно интензивен е трафикът на граничните контролно-пропускателни пунктове (ГКПП) \"Капитан Андреево\" и \"Лесово\" на  българо-турската граница на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-сръбската, българо-македонската, българо-гръцката и българо-румънската граница трафикът е нормален на всички контролно-пропускателни пунктове.", "date": "2018.05.28", "title": "ГД \"Гранична полиция\": Силно интензивен е трафикът на ГКПП \"Капитан Андреево\" и ГКПП \"Лесово\" на изход за товарни автомобили"}
{"url": "http://www.focus-news.net/news/2018/05/28/2527095/deyan-yanchev-obshtinski-kulturen-institut-byala-krepostta-na-nos-sveti-atanas-e-bila-tsentara-za-vinoproizvodstvo-oshte-ot-antichnostta.html", "text": "Крепостта на нос Свети Атанас край Бяла е била центъра за винопроизводство още от античността. Това каза в интервю за Радио „Фокус“ – Варна Деян Янчев, директор на Общинския културен институт (музей) в град Бяла. „Обектът е многослоен. Най-ранните периоди са от V – VI век преди Христа, а краят на крепостта идва в късното средновековие в началото на VII век при аваро-славянското нашествие“, добави Деян Янчев. Той отбеляза, че при реставрационните дейности се набляга на последния период от съществуването на крепостта – късната античност, за който има и най-много данни. „Експонирани на място могат да бъдат разгледани няколко винарни от късната античност. При по-скорошни проучвания се оказва, че обектът е с най-много винарни от този тип по българските земи за периода на късната античност. Крепостта на нос Свети Атанас е била центъра за винопроизводство още от античността“, заяви Деян Янчев.\r\nМарияна ВАЛЕНТИНОВА", "date": "2018.05.28", "title": "Деян Янчев, Общински културен институт – Бяла: Крепостта на нос Свети Атанас е била центъра за винопроизводство още от античността"}
{"url": "http://www.focus-news.net/news/2018/05/28/2527094/pazardzhik-v-peshtera-tarzhestveno-be-otbelyazana-178-ta-godishnina-ot-rozhdenieto-na-osman-efendi.html", "text": "В Пещера тържествено бе отбелязана 178-та годишнина от рождението на видния пещерец Осман Ефенди, съобщи за Радио „Фокус“ – Пзаарджик Стоян Йовчев от Общината. Кметът на Пещера Николай Зайчев първи поднесе цветя и се поклони пред личността, която показа своите извисени човешки и морални качества в най-тежките дни на Априлската епопея и спаси Пещера от тежка драма. Хуманизмът на Осман Нури се проявява тогава, когато трябва да избира на чия страна да бъде – на тези, които искат да подложат на безчинства българите в Пещера, или да запази мира и добрите отношения между българи и турци. \r\nСъбитията през април и май 1876 г. са драматични. Българският народ се вдига на въстание, което е потушено. След  опожаряването в Батак идва ред и на Пещера. Тогава Осман Ефенди въоръжен само със своя авторитет, висок морал и популярност сред мюсюлманите от  Пловдив до Неврокоп застава срещу една от най-черните фигури в българската история – Ахмед ага Барутанлията, за когото американския журналист Макгахан пише, че е един от най-бруталните палачи на онова време. И срещу него се изправя крехката фигура на Осман Ефенди, смело заявил: “ Ще влезете в Пещера само през трупа ми! Огън тук няма да внасяте!”. Така българската махала  била спасена от клане подобно на Баташкото. Голяма е заслугата  на Осман Ефенди за спасяването на около 700 жени, деца и старци от Батак, останали живи след въстанието и укриващи се гладни, голи и боси в гората. Той дори осиновява едно баташко момиче, останало сирак по време на тези драматични дни на1876 г Огромното влияние и авторитет на Осман Ефенди го прави и първия главен мюфтия на България в периода 1884 – 1888 г. Той ръководи Висшия духовен съвет, контролира духовните съдилища и районните мюфтийства. \r\nПрез 1893 г. с решение на VІІ-то Народно събрание Осман Ефенди  е обявен за поборник и е единствения представител на мюсюлманите в пантеона на българските поборници. Умира в София през 1896 г., погребан е в двора на  Имарет джамия в Пазарджик. Днес пред неговата паметна плоча в Пещера се поклониха и народният представител Сергей Кичиков, кметът на Сърница Неби Бозов, представители на политическите партии, Районния мюфтия Абдулах Салих, много граждани и наследници на Осман Ефенди.", "date": "2018.05.28", "title": "Пазарджик: В Пещера тържествено бе отбелязана 178-та годишнина от рождението на Осман Ефенди"}
{"url": "http://www.focus-news.net/news/2018/05/28/2527089/shumen-46-godishen-patnik-v-avtomobil-e-zaginal-pri-katastrofa-na-avtomagistrala-hemus.html", "text": "46-годишен пътник е загинал при катастрофа на автомагистрала „Хемус“. Това съобщи пред журналисти Ася Йорданова, говорител на ОДМВР-Шумен, предаде репортер на Радио „Фокус“-Шумен. Инцидентът е станал в посока Варна, в района на бензиностанция OMV. При изпреварване автомобил блъска  колата пред него. “След  удара водачът на автомобила, който е бил отзад, се е ударил в крайпътна мантинела и се е преобърнал върху пътното платно, вследствие, пътник на 46 години е бил затиснат, въпреки бързата реакция на екипите на пожарната и на Спешна помощ мъжът е загинал“, посочи Ася Йорданова.\r\nИвелина ИВАНОВА", "date": "2018.05.28", "title": "Шумен: 46-годишен пътник в автомобил е загинал при катастрофа на автомагистрала „Хемус“"}
{"url": "http://www.focus-news.net/news/2018/05/28/2527096/plovdiv-do-15-yuni-tryabva-da-priklyuchi-remontat-na-22-kilometrovata-otsechka-ot-avtomagistrala-trakiya-ot-133-do-155-km.html", "text": "До 15 юни трябва да приключи ремонтът на 22-километровата отсечка от автомагистрала “Тракия“ от 133 до 155 км в двете платна. Това съобщиха изпълнителите на ремонтите пред премиера Бойко Борисов, който инспектира дейностите днес, предаде репортер на Радио „Фокус“ - Пловдив. В момента вървят рехабилитационните дейности в платното в посока Пловдив – Стара Загора. На 30 май ще се извърши временна организация на движението и то ще се пренасочи в реновираната лента, за да започне ремонтът на другото платно. Собственикът на фирмата изпълнител  Юлиян Инджов обеща на премиера, че ремонтът на 22-километровата отсечка ще приключи до 15 юни. Премиерът остана доволен от качеството и бързината, с които се извършва рехабилитацията на пътя. Преди това, заедно с областния управител, зам. областните управители, депутати, специалисти от фирмата изпълнител и АПИ, министър-председателят направи инспекция и на пътя Пловдив – Асеновград. Той поздрави областния управител за добрата работа по организацията на проекта за реновиране на една от главните пътни артерии в областта и обеща, че в скоро време правителството ще разгледа и проекта за изграждане на двата околовръстни пътни възела и ще отпусне средства за тяхната реализация.\r\nЦветана ТОНЧЕВА", "date": "2018.05.28", "title": "Пловдив: До 15 юни трябва да приключи ремонтът на 22-километровата отсечка от автомагистрала “Тракия“ от 133 до 155 км"}
{"url": "http://www.focus-news.net/news/2018/05/28/2527098/ministar-krasimir-valchev-shte-rakovodi-redovno-zasedanie-na-saveta-po-konkurentosposobnost-v-bryuksel.html", "text": "Министърът на образованието и науката Красимир Вълчев ще ръководи заседание на Съвета по конкурентоспособност в частта „Научни изследвания“, което ще се проведе на 29 май 2018 г. в Брюксел. Това съобщиха от пресцентъра на министерството. Основният дебат ще бъде за мястото и ролята на научните изследвания и иновациите в контекста на следващата Многогодишна финансова рамка на Европейския съюз. \r\nВ 17:30 ч. в зала „Европа” е предвидена пресконференция с участието на еврокомисаря по цифрова икономика и цифрово общество Мария Габриел и министър Красимир Вълчев.", "date": "2018.05.28", "title": "Министър Красимир Вълчев ще ръководи редовно заседание на съвета по конкурентоспособност в Брюксел"}
{"url": "http://www.focus-news.net/news/2018/05/28/2527088/kiril-dobrev-bsp-za-galiche-i-beden-e-harakterna-edna-koalitsiya-mezhdu-dps-i-gerb-ako-dvete-partii-imat-ednakvi-politicheski-tsennosti-dobre-e-da-go-obyavyat-ofitsialno.html", "text": "За Галиче и Беден е характерна една коалиция между ДПС и ГЕРБ, ако двете партии имат еднакви политически ценности, добре е да го обявят официално. Това каза заместник-председателят на БСП Кирил Добрев по време на пресконференция, предаде репортер на Агенция „Фокус“. Добрев обърна внимание, че тази коалиция се появява и на национално ниво. Добрев подчерта, че БСП не признава резултатите от вчерашните избори. По думите му при целия натиск в Беден и Галиче БСП губи с по 8-9 или 12 гласа. „Не коментираме Макреш, защото там просто сме си свършили работата. БСП беше водеща политическа сила в четирите балотажа от изминалите избори. Там, където демокрацията е възцарила, ние нямаме какво да говорим. Това, за което се борим, е свободата на хората да могат да изразяват своето право на глас. Не е заради БСП, не е и заради личните амбиции на този или онзи. Всичко е заради тези млади хора, които, когато участват в политически процес, трябва да знаят, че не играят в уговорени мачове. Ние сме против уговорените мачове и завръщането на мутренската държава“, допълни заместник-председателят на БСП.\r\nДеница КИТАНОВА", "date": "2018.05.28", "title": "Кирил Добрев, БСП: За Галиче и Беден е характерна една коалиция между ДПС и ГЕРБ, ако двете партии имат еднакви политически ценности, добре е да го обявят официално"}
{"url": "http://www.focus-news.net/news/2018/05/28/2527100/veliko-tarnovo-chanta-s-5-000-leva-i-dokumenti-e-otkradnata-ot-lek-avtomobil-v-debelets.html", "text": "Чанта с 5 000 лева и документи е открадната от лек автомобил в Дебелец, съобщиха от ОДМВР – Велико Търново. Сигнал за деянието е получен в събота сутринта. От проведените действия по разследването е установено, че в периода 25 - 26 май чрез счупване на стъкло на предна врата на лек автомобил „Пежо“ е извършена кражба, по данни на тъжителя на 5 000 лева и документи. По случая е започнато досъдебно производство.", "date": "2018.05.28", "title": "Велико Търново: Чанта с 5 000 лева и документи е открадната от лек автомобил в Дебелец"}
{"url": "http://www.focus-news.net/news/2018/05/28/2527097/dobrich-vavedena-e-vremenna-organizatsiya-na-dvizhenieto-i-promyana-v-avtobusnite-linii-vav-vrazka-s-realizatsiyata-na-vodniya-tsikal-v-grada.html", "text": "Въведена е временна организация на движението и промяна в автобусните линии във връзка с реализацията на водния цикъл в Добрич. Това съобщиха от пресцентъра на Община град Добрич . Поради ремонтни дейности във връзка с реализацията на ”Интегриран проект за подобряване на водния сектор в гр. Добрич” днес и на 29 май 2018 г. ще бъде затворено кръстовището на ул. „Христо Ботев“ и ул. „Цар Освободител“. В тази връзка се предвижда промяна в движението на следните автобусни линии:\r\nЛиния №213 от ул. „Христо Ботев“ прави отклонение по ул. „Теменуга“, ул. „Емона“ , ул. „Боряна“ и се връща на ул. „Христо Ботев“;\r\nЛиния №221 от ул. „Христо Ботев“ прави отклонение по ул. Теменуга, ул. Емона , ул. Боряна и се връща на ул. „Христо Ботев“;\r\nЛиния №304 от ул. „Христо Ботев“ прави отклонение по ул. Теменуга, ул. Емона , ул. „Димитър Ковачев“ и се връща на ул. „Христо Ботев“;\r\nОт 30.05.2018 г. ще бъде затворена за движение ул. „Никола Петков“  в участъка от ул. „Росица“ до ул. „Стефан Стамболов“. Автобусни линии с №№ 124, 170, 203, 233 и 301 ще преминават през Дружба 3., пътниците ще използват временни спирки на ул.”Н. Петков” преди кръстовището с ул. „Росица“ и до бл.28 на жк. „Дружба 3“\r\nВъв връзка с увеличаващия се обем на работа по проекта и броя на улиците, по които се извършват дейности Община гр. Добрич призовава всеки заинтересован да следи актуалната информация на сайта www.dobrich.bg.", "date": "2018.05.28", "title": "Добрич: Въведена е временна организация на движението и промяна в автобусните линии във връзка с реализацията на водния цикъл в града"}
{"url": "http://www.focus-news.net/news/2018/05/28/2527101/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем на всичко актуално и интересно, което се случва в Община Петрич. В първите минути от изданието предстои да Ви разкажем за поредния проект, по който общината започна работа. Става дума за проекта подобряване на енергийната ефективност на обект „Сграда на РПУ – обновяване на административна инфраструктура и Сграда на РСПБЗН – обновяване на административна инфраструктура“. Ще говорим и за социалните услуги, които реализира общината. Наш гост по темата ще бъде Нако Манастарлиев, директор на дирекция „Социални дейности“. Във втората част от предаването за пореден път ще си припомним славната ни българска история и за полк. Борис Дрангов, тъй като на 26 май се навършиха 101 години от неговата смърт. По темата ще имаме възможността да чуем интервюто на колегата Запрян Запрянов със зам.-кметът на Община Петрич Илияна Попова. В рубриката „Духовност, просвета и култура“ пък ще Ви срещнем с директорът на детска градина „Иглика“ в село Кърналово Ваня Попова, от която ще научим повече за детското учебно заведение.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.05.28", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/05/28/2527083/veselin-tushinov-bsp-selo-galiche-si-prilicha-sas-somaliya-po-tova-che-kmetat-se-posochva-a-ne-se-izbira.html", "text": "Село Галиче си прилича със Сомалия по това, че кметът се посочва, а не се избира. Това каза Веселин Тушинов, издигнати от БСП за кандидат за кмет на Галиче, по време на пресконференция предаде репортер на Агенция „Фокус“. „Това, по което си прилича село Галиче с държави като Сомалия е, че там кметът се посочва, хората не го избират“, каза Тушинов. По думите му хората в Галиче са ощетени от това нещо, отнето им е правото на демократичен избор и правото на хора от село Галиче да си избират сами кмета. Той обясни, че за жалост някои политически фигури регистрират своите работници и служители и ги карат да гласуват в селото“, каза той и уточни, че става въпрос за пусти къщи със закрити партиди за ток и вода. \r\nКандидатът за кмет на Беден, издигнат от БСП Николай Димов изрази мнение, че в населеното място през вчерашния ден не е имало избори.  „Беше нещо много различно от избори. Хората бяха извозвани, манипулирани“, каза той. Димов обърна внимание, че в селото има един цех, чийто собственик е единственият работодател. „Той оказа натиск върху гласоподавателите с тезата, че ако не гласуват за ГЕРБ, няма да съществува този цех и хората няма да работят там“, допълни кандидатът за кмет на Беден Николай Димов. \r\nДеница КИТАНОВА", "date": "2018.05.28", "title": "Веселин Тушинов, БСП: Село Галиче си прилича със Сомалия по това, че кметът се посочва, а не се избира"}
{"url": "http://www.focus-news.net/news/2018/05/28/2527102/kyustendil-za-izminalata-godina-34-dushi-sa-sanktsionirani-za-brane-na-lipov-tsvyat-v-dupnitsa.html", "text": "За изминалата година 34 души са санкционирани за бране на липов цвят в Дупница. Това съобщи за Радио „Фокус” – Кюстендил Христо Апостолов, пресаташе на Община Дупница. По думите му всяка година кметът на Община Дупница инж. Методи Чимев издава заповед, чрез която въвежда забрана за бране на липов цвят. За изпълнението на заповедта отговарят служителите от „Контролно звено“, както и полицията. През миналата година, служителите от „Контролно звено“ са установили общо 34 нарушители. На петима са съставени актове, а 29 са санкционирани с фишове. На всички е иззет набраният цвят. На нарушителите се съставят актове от 50 до 5 000 лева.\r\nВенцеслав ИЛЧЕВ", "date": "2018.05.28", "title": "Кюстендил: За изминалата година 34 души са санкционирани за бране на липов цвят в Дупница"}
{"url": "http://www.focus-news.net/news/2018/05/28/2527104/mosv-detsa-shte-risuvat-v-borisovata-gradina-za-zelenata-sedmitsa.html", "text": "Министерството на околната среда и водите (МОСВ) организира хепънинг, с който ще отбележи Зелената седмица през 2018 г. Това съобщиха от пресцентъра на министерството. В подкрепа на мотото „Зелени градове за зелено бъдеще“ (Green cities for a green future) деца от столицата ще рисуват на асфалт. Ученици от Първа английска гимназия ще редят пъзел от рисунки.  Събитието ще се проведе на 29 май 2018 г., от 10,30 часа на лятната сцена в „Княз-Борисовата градина“.\r\nУчастниците ще бъдат приветствани от зам.-министъра на околната среда и водите Атанаска Николова. Гости на тържеството ще са представители на ЕК в България и Йоана Христова, зам.-кмет на столицата.\r\nНа празника ще бъде дадено началото на информационната кампания за „Европейска седмица на мобилността“ 2018 в България, която се провежда всяка година в периода 16-22 септември.", "date": "2018.05.28", "title": "МОСВ: Деца ще рисуват в Борисовата градина за Зелената седмица"}
{"url": "http://www.focus-news.net/news/2018/05/28/2527103/shumen-vazstanoveno-e-dvizhenieto-pri-km-354-v-posoka-varna-na-avtomagistrala-hemus.html", "text": "Възстановено е движението при км 354 в посока Варна на автомагистрала \"Хемус\". Това съобщиха от пресцентъра на Агенция \"Пътна инфраструктура\".", "date": "2018.05.28", "title": "Шумен: Възстановено е движението при км 354 в посока Варна на автомагистрала \"Хемус\""}
{"url": "http://www.focus-news.net/news/2018/05/28/2527092/predsedatelyat-na-pg-na-gerb-tsvetan-tsvetanov-vav-veliko-tarnovo-modelat-na-tsenko-chokov-v-galiche-nyama-da-se-povtori.html", "text": "Моделът на Ценко Чоков в Галиче няма да се повтори повече. Гаранция е целият този фокус от страна на медии, граждани и политици. Ние редовно провеждаме срещи с хората и получаваме от тях обратна връзка за събитията в техния регион. Вслушвайки се в техния глас, ние можем да определим най-подходящия кандидат и така да защитим интереса им. Това коментира пред журналисти във Велико Търново председателят на ПГ на ГЕРБ и заместник-председател на партията Цветан Цветанов, съобщиха от пресцентъра на ПП ГЕРБ. \r\n„Проведоха се частични местни избори в 9 населени места, като в 4 от тях ГЕРБ е победител. В смесените региони за победа се бориха единствено ГЕРБ и ДПС. БСП и ДОСТ напълно отсъстваха. Нека всеки сам си направи равносметката“, категоричен бе Цветанов. Той призова всички партии след изборите да обединят усилията си, за да решат проблемите на хората и да не създават допълнително противопоставяне.", "date": "2018.05.28", "title": "Председателят на ПГ на ГЕРБ Цветан Цветанов във Велико Търново: Моделът на Ценко Чоков в Галиче няма да се повтори"}
{"url": "http://www.focus-news.net/news/2018/05/28/2527099/afp-italianskiyat-prezident-dade-mandat-za-formirane-na-pravitelstvo-na-bivsh-sluzhitel-na-mvf.html", "text": "Президентът на Италия Серджо Матарела даде мандат за формиране на потенциално технократско правителство на Карло Котарели, икономист, привърженик на политиката на остеритет и бивш служител на Международния валутен фонд, след като осуети опитите за формиране на управляваща коалиция на евроскептичните партии „Лигата“ и „Движение пет звезди“ в неделя, предава AFP. \r\n„Президентът на републиката Серджо Матарела тази сутрин прие в Карло Котарели в своята резиденция, на когото даде мандат да формира да формира ново правителство. Котарели реши да приеме предложението“, заяви говорителят на президентството пред медиите.\r\nПревод и редакция:", "date": "2018.05.28", "title": "AFP: Италианският президент даде мандат за формиране на правителство на бивш служител на МВФ"}
{"url": "http://www.focus-news.net/news/2018/05/28/2527105/sport-real-madrid-shte-otdeli-300-miliona-evro-za-transferi-tova-lyato.html", "text": "Президентът на европейският шампион Реал Мадрид ще отдели 300 милиона евро за трансфери това лято, твърди испанският вестник Marca. Ако това не се окаже достатъчно за Зинедин Зидан, към тази сума могат да бъдат добавени средствата от евентуална продажба на героя от финала в Шампионската лига Гарет Бейл, от когото се интересуват Манчестър Юнайтед, Челси, Байерн Мюнхен и Тотнъм. Изданието твърди още, че президентът на клуба Флорентино Перес има сериозно намерение да привлече бившият бразилски футболист на Барселона Неймар от Пари Сен Жермен.", "date": "2018.05.28", "title": "Спорт: Реал Мадрид ще отдели 300 милиона евро за трансфери това лято"}
{"url": "http://www.focus-news.net/news/2018/05/28/2527108/shumen-ot-nachaloto-na-godinata-v-oblastta-sa-stanali-268-patnotransportni-proizshestviya.html", "text": "От началото на годината в област Шумен са станали 268 пътнотранспортни произшествия. Това съобщи на брифинг ст. комисар Ялчън Расим, директор на ОДМВР-Шумен, предаде репортер на Радио \"Фокус“-Шумен. Пътните произшествия са с 28 повече спрямо същия период на 2017 година. Тежките катастрофи са 36, срещу 28 за предходния период. Загинали са пет души, докато миналата година са били осем, ранени са 39 души, с шест повече. Ст. комисар Расим отговори на въпрос и за евентуални „помагачи“ при регистрация на автомобили в сектор „Пътна полиция“ в Шумен. Той посочи, че към настоящия момент няма постъпили сигнали за корупционно поведение. „Реагираме на всеки сигнал за КАТ, темата е много чувствителна. Отскоро има нов технологичен ред в КАТ, изцяло е  променена организацията по регистриране на автомобили. С ресурса, с който разполагаме на ден регистрираме 50-60 автомобила. Но с цел избягване  и на най- малки съмнения за корупионни поведения, сме променили изцяло технологичния ред в КАТ“, заяви ст. комисар Расим. Той посочи, че миналата година във връзка със сигнали за корупционно поведение в КАТ, е било разпоредено дисциплинарно производство. Двама служители са били уволнени, а на други е било наложено наказание. Образувано е било едно следствено дело.\r\nИвелина ИВАНОВА", "date": "2018.05.28", "title": "Шумен: От началото на годината в областта са станали 268 пътнотранспортни произшествия"}
{"url": "http://www.focus-news.net/news/2018/05/28/2527106/ombudsmanat-maya-manolova-shte-dade-start-na-kampaniyata-bez-taksa-v-detskite-gradini-na-1-yuni.html", "text": "Кампания за отпадане на таксите в детските градини ще стартира знаково омбудсманът Мая Манолова на 1 юни - Ден на детето. Това обяви тя по време на полско-българската научна конференция „Права на детето в исторически и съвременен контекст“, която се състоя днес в Софийския университет, съобщиха от пресофиса на омбудсмана.\r\n„Започваме кампания срещу таксите в детските градини. Макар да има законов текст, който да казва, че предучилищното обучение е задължително, особено за 5 и 6-годишните и съответно е безплатно, има множество общински съвети в България, които са въвели такси. Месечните вноски се явяват препятствие пред много български деца да посещават забавачки“, коментира Мая Манолова.\r\nТя се позова на статистика, според която децата, които са ходили в детска градина и са били обхванати от системата на предучилищното образование, много по-трудно отпадат от училище. \r\n„Ако приемем, че отпадането на децата от училище е един от основните проблеми, които стоят пред България, сме длъжни да подкрепим родителите с безплатни форми на предучилищно образование“, категорична бе омбудсманът.\r\nВ рамките на дискусията, в която участва и полският й колега Марек Михалак, Манолова изтъкна активностите на институцията в областта за защита на детските права и приоритетите й в тази сфера. \r\n„Продължаваме с кампанията за защита на децата сираци. Има български деца, които са само с един родител или изобщо без родители, които не са подкрепени от българската държава, заради проблеми със законодателството, включително не получават стипендии след VIII клас, заради други неразумни текстове в подзаконовата нормативна база. Така че, това е другият проблем, който е на нашето внимание“, посочи Мая Манолова.\r\nАкцент в работата на омбудсмана са и промените в Закона за висшето образование, така че връзката между ВУЗ-овете и специализираните средни училища у нас да бъде законово регламентирана в интерес и на ВУЗ-овете, и на иновативните техникуми. За пример тя даде Технологичното училище Електронни системи към Техническия университет в София, което беше пред закриване, но след намесата на Манолова училището беше спасено. \r\nОбщественият защитник съобщи още, че започва работа по изготвянето на първия доклад за правата на детето, който ще бъде внесен в Народното събрание в края на тази година.\r\nПо-късно през деня Манолова прие в институцията своя полски колега Марек Михалак, с когото обмениха добри практики в сферата за защита правата на децата.", "date": "2018.05.28", "title": "Омбудсманът Мая Манолова ще даде старт на кампанията „Без такса в детските градини“ на 1 юни"}
{"url": "http://www.focus-news.net/news/2018/05/28/2527109/sport-viktoriya-tomova-se-izkachi-s-tri-mesta-v-svetovnata-ranglista.html", "text": "Първата ракета на България Виктория Томова се изкачи с три места в световната ранглиста по тенис преди турнира от Големия шлем „Ролан Гарос“. Българката, която отпадна във втория кръг на квалификациите за Откритото първенство на Франция, вече е 135-а в класацията на Женската тенис асоциация с 435 точки. Първа е румънката Симона Халеп, втора – датчанката Каролине Вожняцки, а трета Гарбине Мугуруса от Испания.", "date": "2018.05.28", "title": "Спорт: Виктория Томова се изкачи с три места в световната ранглиста"}
{"url": "http://www.focus-news.net/news/2018/05/28/2527111/blagoevgrad-v-grada-se-provede-sreshta-ot-kampaniyata-za-osiguryavane-na-po-dobar-zhivot-na-evropeyskite-grazhdani.html", "text": "Заместник-министърът на труда и социалната политика д-р Султанка Петрова и заместник-кметът на по икономика и финанси на Община Благоевград Иво Николов откриха среща, част от европейска кампания  за необходимостта от въвеждане на адекватен минимален доход с цел  осигуряване на по-добър живот на европейските граждани. Това съобщиха от пресцентъра на Община Благоевград. По време на форума бяха обсъдени възможности за постигане на по-висок стандарт в страните в ЕС.\r\nКампанията е подкрепена и финансирана от Европейската комисия, а организатори в България са Министерството на труда и социалната политика, Българският клон на „Европейската анти-бедност мрежа“, КНСБ, КТ „Подкрепа“ и други. Основен изпълнител и организатор е „Европейската анти-бедност мрежа“, която има клонове във всички 28 страни-членки на ЕС. В рамките на кампанията два специални европейски автобуса с активисти и доброволци, стартират своята обиколка от Брюксел и ще обиколят 32 страни, членки на ЕС.", "date": "2018.05.28", "title": "Благоевград: В града се проведе среща от кампанията за осигуряване на по-добър живот на европейските граждани"}
{"url": "http://www.focus-news.net/news/2018/05/28/2527113/ruse-dvizhenieto-po-pat-i-5-ruse-byala-v-rayona-na-razklon-selo-pirgovo-se-osashtestvyava-v-edna-lenta-poradi-patnotransportno-proizshestvie.html", "text": "Движението по път I-5 Русе - Бяла в района на разклон село Пиргово, се осъществява в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Участъкът се регулира от Пътна Полиция.", "date": "2018.05.28", "title": "Русе: Движението по път I-5 Русе - Бяла в района на разклон село Пиргово, се осъществява в една лента поради пътнотранспортно произшествие"}
{"url": "http://www.focus-news.net/news/2018/05/28/2527107/plovdiv-dvama-dushi-sa-zaginali-pri-katastrofa-mezhdu-tir-i-lek-avtomobil-na-am-trakiya.html", "text": "Двама души са загинали при катастрофа при АМ „Тракия“, в района на км 122, в посока София. Това каза за Радио „Фокус“ – Пловдив говорителят на Областна дирекция на МВР-Пловдив. Сигналът за инцидента е подаден около 13.50 часа. ТИР с чужда регистрация е преминал през крайпътната мантинела в насрещното платно и се е сблъскал с лек автомобил „Ауди“ с бургаска регистрация.\r\nВесела КРЪСТЕВА", "date": "2018.05.28", "title": "Пловдив: Двама души са загинали при катастрофа между ТИР и лек автомобил на АМ „Тракия“"}
{"url": "http://www.focus-news.net/news/2018/05/28/2527114/blagoevgrad-mezhdunarodniyat-den-na-deteto-shte-bade-otbelyazan-s-praznik-v-gradskiya-park-na-gotse-delchev-na-1-yuni.html", "text": "Международният ден на детето – 1 юни, по традиция ще бъде отбелязан в гр. Гоце Делчев с голям празник. Той ще се състои в Градския парк и ще започне в 10.30 часа. Това съобщиха от пресцентъра на Община Гоце Делчев. За децата ще има богата музикална програма, много забавления и лакомства, а така също ателие по грънчарство и рисуване, както и други интересни занимания.", "date": "2018.05.28", "title": "Благоевград: Международният ден на детето ще бъде отбелязан с празник в градския парк на Гоце Делчев на 1 юни"}
{"url": "http://www.focus-news.net/news/2018/05/28/2527116/shumen-shofyorat-na-ediniya-avtomobil-ot-katastrofata-na-avtomagistrala-hemus-e-otkaran-v-bolnitsa.html", "text": "Мъж от село Върбяне е загинал след пътен инцидент днес на АМ“Хемус“. Това съобщиха от ОДМВР - Шумен. От там уточниха, че загиналият е на 45 години. Сигнал за произшествието бил приет в 11.00 часа в оперативната дежурна част на областната дирекция на полицията в Шумен. Съобщено било, че е възникнала катастрофа с пострадал до бензиностанция ОМВ в посока към Варна. Към мястото на инцидента са насочени екипи на полиция, пожарна и спешна помощ. На място било установено, че водач на лек автомобил Мерцедес с шуменска регистрация предприел изпреварване на лек автомобил Опел „Корса“ с шуменска регистрация. Водачът на мерцедеса застигнал опела и поради неспазване на дистанция го блъснал отзад. След това се блъснал в мантинелата и се преобърнал на пътя. В МБАЛ – Шумен за преглед са откарани водач на мерцедеса С.С. на 49 г. от Нови пазар, където му е установена фрактура на дясната ръка. В болничното заведение е откаран и спътникът му Ж.Д който бил на предната дясна седалка. 45-годишният мъж починал в болничното заведение след получена гръдна травма. Водачът на опела И.Ю. на 53 г. от село Тодор Икономово бил тестван за алкохол, наличие не е установено. За алкохол е тестван и другият водач, пробата му е отрицателна. На място е извършен оглед. Образувано е досъдебно производство.", "date": "2018.05.28", "title": "Шумен: Шофьорът на единия автомобил от катастрофата на автомагистрала „Хемус\" е откаран в болница"}
{"url": "http://www.focus-news.net/news/2018/05/28/2527112/elena-chalganova-regionalen-istoricheski-muzey-blagoevgrad-zhivotat-na-georgi-izmirliev-e-izpalnen-sas-sabitiya-ot-natsionalno-znachenie-vapreki-kratkiya-mu-zhiteyski-pat.html", "text": "Животът на Георги Измирлиев е изпълнен със събития от национално значение, въпреки краткия му житейски път. Това каза за Радио „Фокус“-Пирин Елена Чалгънова, уредник в Регионален исторически музей-Благоевград. Тя посочи, че той продължава образованието си в Цариград в Галатасарайския лицей, който се помещава в гръцкия квартал „Фенер“. „Много са интересни спомените на неговите сподвижници и ученици, които дават информация не само за самия Георги Измирлиев, за периода на обучението му там, но и за самата среда, която е съществувала – изключително тежките материални условия, лишенията, които са търпели учениците“, коментира Чалгънова. \r\nМузейният уредник отбеляза, че един известен деец от Македоно-одринското движение – съученик на Георги Измирлиев, е Трайко Китанчев, който в спомените си описва ежедневието на учениците в българското класно училище в Цариград и споменава един интересен факт, че са имали редовни конфликти с гръцките ученици. По думите й това не е случайно, защото през тези години се разгаря борбата за църковна и национална независимост. „Гърците са „на нож“ с българското население и неговия стремеж да се отдели в самостоятелна българска църква и всичкото това напрежение рефлектира и върху учениците като Георги Измирлиев, които се обучават в този гръцки квартал“, допълни тя. Елена Чалгънова добави, че след като завършва обучението си през 1872 година Георги Измирлиев започва работа като учител, тъй като като още докато се обучава той започва своето обучение като стипендиант на благодетелното дружество „Просвещение“. \r\n„Издържа определена бройка българчета от Македония, които след това са задължени да преподават поне 2 години в някое от училищата на това братство. Тъй като Георги Измирлиев се отличава не само като амбициозен, но и като изключително родолюбив и трудолюбив българин, те решават да го оставят в самия Цариград, в някое от българските училища и действително той преподава няколко години там. Той участва и в театралните постановки, които са самодейни. Участва и като дописник във вестник. Участва и в изнасянето на сказки с благотворителна цел. Преподава всяка неделя в неделно училище за възрастни неграмотни“, каза още тя. Елена Чалгънова подчерта, че Георги Измирлиев по всякакъв начин подпомага дейността на българската колония в Цариград, а също така той подпомага и това усилие на българските първенци в Цариград за самостоятелна българска църква.\r\nНатали СТЕФАНОВА", "date": "2018.05.28", "title": "Елена Чалгънова, Регионален исторически музей-Благоевград: Животът на Георги Измирлиев е изпълнен със събития от национално значение, въпреки краткия му житейски път"}
{"url": "http://www.focus-news.net/news/2018/05/28/2527121/kyustendil-znachitelni-shteti-ot-gradushka-sa-naneseni-na-chereshovite-masivi-v-selata-konyavo-dvorishte-kopilovtsi-yabalkovo-i-nikolichevtsi.html", "text": "Значителни щети от градушка са нанесени на черешовите масиви в селата Коняво, Дворище, Копиловци, Ябълково и Николичевци. Това каза пред Радио „Фокус” – Кюстендил професор Димитър Домозетов, директор на Институт по земеделие – Кюстендил. По думите му ситуацията с черешовата реколта в тези села не е добра. „Ние афиширахме по-рано, че тази година реколтата от череши ще бъде добра, явно някой ни чу и пусна град. В тези села имаше сериозна градушка от около 30 минути. Дъждът беше 34 л/кв метър. За споменатите села това доведе до сериозни поражения. Все още се изчисляват щетите”, каза професор Димитър Домозетов. Той посъветва овощарите незабавно да напръскат поразените овощни насаждения с препарати, съдържащи мед. Това ще помогне да се ограничи разпространението на гъбни болести, но това трябва да се направи незабавно. Освен това трябва да се подаде и искане за оценка на щетите към застрахователите, защото става въпрос за сериозни щети в тези населени места.\r\nВенцеслав ИЛЧЕВ", "date": "2018.05.28", "title": "Кюстендил: Значителни щети от градушка са нанесени на черешовите масиви в селата Коняво, Дворище, Копиловци, Ябълково и Николичевци"}
{"url": "http://www.focus-news.net/news/2018/05/28/2527120/liderat-na-bsp-korneliya-ninova-shte-se-sreshtne-s-predstaviteli-na-obrazovanieto-naukata-i-kulturata-na-29-may.html", "text": "Председателят на НС на БСП Корнелия Нинова кани представители на образованието, науката, културата и медиите по случай Деня на българската просвета и култура и на славянската писменост на 29 май от 18.00 часа в НДК. Това съобщиха от пресцентъра на партията. „Позволете ми, ден след отшумяването на празничните слова и песни по случай 24 май, да се обърна с думи на благодарност към Вас, съвременните продължители на делото на Светите равноапостоли Кирил и Методий. За Вашите неуморни усилия да развивате и опазвате чистотата на езика ни, да защитавате силата на знанието и книгите, да се борите за утвърждаването на свободата на духа. За Вашия принос в отстояването на националното ни достойнство и на водещото място на родната ни духовност сред европейските и световните образование, наука и култура”, пише Нинова в поканата си.", "date": "2018.05.28", "title": "Лидерът на БСП Корнелия Нинова ще се срещне с представители на образованието, науката и културата на 29 май"}
{"url": "http://www.focus-news.net/news/2018/05/28/2527117/plovdiv-dvizhenieto-po-am-trakiya-pri-km-126-v-posoka-sofiya-se-osashtestvyava-v-izprevarvashtata-lenta-poradi-patnotransportno-proizshestvie.html", "text": "Движението по АМ \"Тракия\" при км 126 в посока София се осъществява в изпреварващата лента поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.05.28", "title": "Пловдив: Движението по АМ \"Тракия\" при км 126 в посока София се осъществява в изпреварващата лента поради пътнотранспортно произшествие"}
{"url": "http://www.focus-news.net/news/2018/05/28/2527110/tatyana-dimitrova-oik-devin-ot-pp-gerb-e-podadena-zhalba-sreshtu-povedenieto-na-predstaviteli-na-bsp-po-vreme-na-broeneto-na-byuletinite-sled-izborite-v-beden.html", "text": "Има подадена жалба срещу поведението на представители на БСП във вечерта след приключването на изборния ден в село Беден и по време на броенето на бюлетините, като тя е подадена от ГЕРБ. Това заяви за Радио „Фокус“ – Смолян председателят на Общинската избирателна комисия – Девин Татяна Димитрова. По думите ѝ след края на изборния ден, в действителност са се намесили хора, които са нямали право да го правят, като са се опитвали дори да окажат натиск на комисията. Членовете на Секционната избирателна комисия са обяснили, представяйки протоколите, че е имало натиск от страна на БСП и ситуацията е описана като неразделна част от протокола, поясни Димитрова. Тя отбеляза, че е имало и представители на полицията, които са били там, както и други свидетели. „Предстои жалбата получена днес в ОИК – Девин да се пусне по канален ред към Административен съд и прокуратурата да се занимава със случая. Това, което се е случило на е от нашите компетенции и ние може само да сезираме компетентните органи“, подчерта Димитрова.\r\nПо повод изявленията на представители на БСП от по-рано днес, че ще искат касиране на изборите в Беден и Галиче, Димитрова заяви, че вече са предали протокола от изборите в Беден в ЦИК, като в него няма нищо съмнително. „Няма нещо, за което да има причина да се съмняват. Никой от членовете на комисията, които са участвали нямат съмнения в резултата от броенето. За да има касиране на изборите, първо се минава през Административен съд. Ако се стигне дотам, те ще установят истината и не виждам за какво касиране на изборите може да става дума. Едно е да се говори, съвсем друго е да се докаже, че има нещо, което е нередно“, каза още Димитрова.\r\nНели ГЕРГЬОВСКА", "date": "2018.05.28", "title": "Татяна Димитрова, ОИК – Девин: От ПП ГЕРБ е подадена жалба срещу поведението на представители на БСП по време на броенето на бюлетините след изборите в Беден"}
{"url": "http://www.focus-news.net/news/2018/05/28/2527119/mvr-obhodniyat-marshrut-na-avtomagistrala-trakiya-pri-124-km-e-po-pat-ii-64-pv-sever-pat-i-8-plovdiv-pazardzhik-pat-iii-805-plovdiv-am-trakiya.html", "text": "Обходният маршрут на автомагистрала „Тракия“ при 124 км е по път II-64 - п.в. \"Север\" - път I-8 Пловдив – Пазарджик - път III-805 Пловдив – АМ \"Тракия\" п. в. при км 121. Това съобщиха от пресцентъра на МВР. Движението в района е затруднено заради станалата катастрофа между ТИР и лек автомобил. Сигналът за тежък пътен инцидент е подаден около 14.00 часа. По първоначални данни на автомагистрала “Тракия“ на 124 км в посока Бургас ТИР излязъл от пътното платно, преминал през мантинелата и ударил челно движещ се в посока София лек автомобил. В резултат на удара са загинали двама души. Извършва се оглед. По случая е образувано досъдебно производство. Причините за инцидента са в процес на изясняване.", "date": "2018.05.28", "title": "МВР: Обходният маршрут на автомагистрала „Тракия“ при 124 км е по път II-64 - п.в. \"Север\" - път I-8 Пловдив – Пазарджик - път III-805 Пловдив – АМ \"Тракия\""}
{"url": "http://www.focus-news.net/news/2018/05/28/2527122/sliven-okrazhnata-prokuratura-predade-na-sad-mazh-obvinen-v-bludstvo-i-ubiystvo-na-zhena.html", "text": "Окръжна прокуратура – Сливен предаде на съд Стоян Т. на (на 62 г.). Това съобщиха от пресцентъра на Окръжна прокуратура – Сливен . Той е подсъдим за това, че на 04 февруари 2018 г. в град Кермен, община Сливен, умишлено умъртвил жена от същия град, като умъртвяването е било извършено по особено мъчителен за нея начин и с особена жестокост.\r\nСтоян Т. е подсъдим и за това, че по същото време и на същото място  се съвкупил със същата жена, като я принудил към това със сила.\r\nСмъртта на жената е настъпила в следствие на задушаване, което е било предизвикано от действията на подсъдимия, който с ръце е запушил носа и устата на жената, за да преодолее нейната съпротива и виковете й да не бъдат чути.\r\nОкръжен съд – Сливен е насрочил заседанието си за 29 май 2018 г.", "date": "2018.05.28", "title": "Сливен: Окръжната прокуратура предаде на съд мъж, обвинен в блудство и убийство на жена"}
{"url": "http://www.focus-news.net/news/2018/05/28/2527123/yambol-okrazhnata-prokuratura-zadarzha-za-72-chasa-turski-grazhdanin-obvinen-v-kontrabandno-prenasyane-na-nad-11-000-starinni-moneti-figurki-i-prasteni.html", "text": "Окръжна прокуратура – Ямбол задържа за 72 часа турския гражданин Иляс А. Това съобщиха от Апелативна прокуратура-Бургас. Той е обвинен за това, че на 25 май 2018 г. през ГКПП „Лесово“, с лек автомобил „БМВ“, с белгийска регистрация, пренесъл през границата на страната от Р. Турция в Р. България, без знанието и разрешението на митниците, предмети за търговски цели в големи размери – 11 037 броя старинни монети, 19 броя фигурки тип камъчета, 35 броя старинни пръстена и 87 броя фигурки –престъпление по чл.242, ал.1, б. „д“ от НК.\r\nПредстои (в следващите дни) Окръжна прокуратура – Ямбол да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2018.05.28", "title": "Ямбол: Окръжната прокуратура задържа за 72 часа турски гражданин, обвинен в  контрабандно пренасяне на над 11 000 старинни монети, фигурки и пръстени"}
{"url": "http://www.focus-news.net/news/2018/05/28/2527118/otets-sevastiyan-arhiereyski-namestnik-na-burgaskata-duhovna-okoliya-svetata-tsarkva-praznuva-svetiya-duh-ili-tova-e-tretoto-litse-na-svetata-troitsa.html", "text": "Светата църква празнува Светия Дух или това е третото лице на Светата Троица. Това каза за Радио „Фокус“ – Бургас отец Севастиян Йорданов, архиерейски наместник на Бургаската духовна околия. По думите му вчерашният ден църквата отбеляза нейния рожден ден – светата Петдесетница, на която според една от книгите на Новия завет светите апостоли приели Светия Дух, който във вид на огнени езици бил получен от Светите Апостоли и те започнали да проповядват словото божие, т.е. придобили сила и благодатта на Светия Дух, за да могат да проповядват Евангелието и да го разпространят в целия свят. \r\n„Църквата е отредила на днескашния ден ние да празнуваме третото лице на Светата Троица. Учението на светата църква е, че Бог има три лица – Бог-Отец, Бог-Син и Бог-Дух“, каза още отец Севастиян. Той допълни и, че Иисус Христос е казал, че ако той не се възнесе на небето, няма как да дойде Светият Дух. По тези думи ние празнуваме идването на Светия Дух и благодатта, която  получаваме в православната църква.Според отец Севастиян във всички храмове се извършва света Литургия както на всички големи господски празници. Той допълни още и, че в Бургас има храм, който носи името Св. „Дух“.\r\nДеница ДИМИТРОВА", "date": "2018.05.28", "title": "Отец Севастиян, архиерейски наместник на Бургаската духовна околия: Светата църква празнува Светия Дух или това е третото лице на Светата Троица"}
{"url": "http://www.focus-news.net/news/2018/05/28/2527129/haskovo-v-obshtinata-shte-se-provede-preskonferentsiya-na-tema-pista-zatvoren-marshrut-haskovo-2018.html", "text": "От 11.00 часа часа на 30 май (сряда) в залата на втория етаж в сградата на Община Хасково ще се проведе пресконференция. Това съобщиха от пресцентъра на Общината. Темата е \"Писта затворен маршрут Хасково 2018\"", "date": "2018.05.28", "title": "Хасково: В Общината ще се проведе пресконференция на тема \"Писта затворен маршрут Хасково 2018\""}
{"url": "http://www.focus-news.net/news/2018/05/28/2527127/haskovo-obshtinata-organizira-tridnevna-programa-po-povod-denya-na-deteto-1-yuni.html", "text": "Община Хасково организира тридневна програма по повод Деня на детето - 1 юни. Това съобщиха от Общината. На 30 май, от 18.00 часа на сцената на площад „Свобода“ цирков спектакъл ще представят актьорите от Студия „Алле“ от град Подолск, Русия.\r\nКонцертът „Ще бъдем...“ на детските градини от община Хасково е насрочен за 31 май, от 17,30 часа, отново на сцената на площада. Пак там, на 1 юни театър „Дани и Деси“, в 11.00 часа ще представи куклената постановка „Пеперудена магия“.\r\nВ 13,30 часа на 1 юни в залата на ДКТ „Иван Димов“ е планиран образователен концерт на Камерен и Народен оркестри при Община Хасково.\r\nВ 17,30 часа на 1 юни на площад „Свобода“ е „Танцувай с нас“  - урок по стандартни и латино танци за всички деца представен от Танцов клуб „ Гранд“.", "date": "2018.05.28", "title": "Хасково: Общината организира тридневна програма по повод Деня на детето 1 юни -"}
{"url": "http://www.focus-news.net/news/2018/05/28/2527115/nikos-kotsiyas-vanshen-ministar-na-gartsiya-okonchatelniyat-dogovor-za-imeto-na-makedoniya-e-v-ratsete-na-premierite-vanshnite-ministri-zavarshiha-svoyata-chast-ot-rabotata.html", "text": "Министрите на външните работи на Гърция и Македония завършиха своята част от работата, преговорите за името продължават на експертно ниво, а когато и те приключат, подготвените текстове ще бъдат в ръцете на премиерите за окончателен договор. Това заяви първият дипломат на Атина Никос Коцияс, предава македонското електронно издание A1 On.\r\n„Двамата външни министри приключихме. Днес и вероятно утре преговорите на експертно ниво ще продължат - това, което трябва да бъде решено, са техническо-правни въпроси. Щом приключат, и веднага щом бъдат изяснени техническите и правните въпроси, текстовете, подготвени на ниво външни министри, ще бъдат дадени на двамата министър-председатели, които ще обсъдят и постигнат окончателно споразумение“, обясни ръководителят на гръцката дипломация.Тереза Герова", "date": "2018.05.28", "title": "Никос Коцияс, външен министър на Гърция: Окончателният договор за името на Македония е в ръцете на премиерите, външните министри завършиха своята част от работата"}
{"url": "http://www.focus-news.net/news/2018/05/28/2527131/prof-neno-pavlov-iss-razraboteniyat-ot-ek-reglament-za-dopalvane-na-oeplpo-e-reshitelna-myarka-za-garantirane-v-dalgosrochen-plan-na-dostatachni-i-ustoychivi-dohodi-na-litsata-sled-pensionirane.html", "text": "Разработеният от ЕК регламент за допълване на  ОЕПЛПО е решителна мярка за гарантиране в дългосрочен план на достатъчни и устойчиви доходи на лицата след пенсиониране. Това каза проф. д-р ик. н. Нено Павлов, зам.-председател на ИСС, в интервю за Агенция \"Фокус\". Той обясни, че на 25 май 2018 г. ИСС е приел официално Становище, с което подкрепя европейската инициативата за допълване чрез специален Регламент на съществуващите национални пенсионни схеми в държавите членки с нов общоевропейски продукт за лично пенсионно осигуряване (ОЕПЛПО). \"Възприемаме това като решителна мярка за гарантиране в дългосрочен план на достатъчни и устойчиви доходи на лицата за периода след пенсиониране на база комбинация от държавни, професионални и лични пенсионни схеми развивани в ЕС. Появата на Регламента е може би най-мащабният трансграничен проект на Европейската комисия (ЕК) през последните години в областта на пенсионното осигуряване\", коментира проф. Павлов. \r\nТой обясни, че регламентът създава общоевропейска рамка на доброволна система за лично пенсионно осигуряване със стандартизирани характеристики и трансгранична преносимост на пенсионния продукт в ЕС при условията на свободно движение на хора, знание и капитали. \"Регламентът не заменя, нито хармонизира съществуващите национални пенсионни схеми. Значимостта му се предопределя от поставените дългосрочни цели за подобряване социалната защита по пътя на предоставяне възможност на лицата дългосрочно да инвестират в достъпни, лични  финансови продукти (пенсии) с опростена и ясна структура, свързани с пенсионирането; насърчаване на трансграничната мобилност и заетост на европейските граждани в Общността; осигуряване на свеж, дългосрочен финансов ресурс за развитие на единния капиталов пазар в ЕС и реалната икономика; търсене на решения на тежките демографски предизвикателства пред пенсионните системи, с помощта на дългосрочното инвестиране на лични пенсии в общоевропейски мащаб. Очакванията на ЕК са до 2030 г. тези спестявания да нараснат трикратно и достигнат около 2,1 трилиона евро в ЕС\", каза още проф. Павлов.", "date": "2018.05.28", "title": "Проф. Нено Павлов, ИСС: Разработеният от ЕК регламент за допълване на  ОЕПЛПО е решителна мярка за гарантиране в дългосрочен план на достатъчни и устойчиви доходи на лицата след пенсиониране"}
{"url": "http://www.focus-news.net/news/2018/05/28/2527128/toma-bikov-gerb-za-nas-rezultatite-na-chastichniya-vot-ne-sa-iznenada-zashtoto-gerb-polaga-usiliya-za-spechelvane-na-izborite-kakto-v-golemite-taka-i-v-malkite-naseleni-mesta.html", "text": "За нас резултатите на частичния вот не са изненада, защото ГЕРБ полага усилия за спечелване на изборите както в големите, така и в малките населени места. Това каза по време на брифинг народният представител от ПГ на ГЕРБ Тома Биков, предаде репортер на Агенция „Фокус“.  „Това, че ГЕРБ има в 10 от 10 възможни избора 9 кандидати, а БСП – 5, е показателно кой работи в тези райони. Освен това изборните резултати, въпреки че те не са представителна извадка, са в синхрон със социологическите проучвания на всички социологически агенции“, каза Биков. По думите му тази тенденция е факт от години. По думите му тандемът Корнелия Нинова и Кирил Добрев са загубили избори след като преди това с независим кандидат са спечелили президентските. „Не разбирам на какво се дължи техният шок и тяхното подскачане в момента“, заяви Биков. \r\nДеница КИТАНОВА", "date": "2018.05.28", "title": "Тома Биков, ГЕРБ: За нас резултатите на частичния вот не са изненада, защото ГЕРБ полага усилия за спечелване на изборите както в големите, така и в малките населени места"}
{"url": "http://www.focus-news.net/news/2018/05/28/2527125/veliko-tarnovo-v-dva-tsarkovni-hrama-ot-obshtina-svishtov-chestvaha-golemiya-pravoslaven-praznik-sveti-duh.html", "text": "Тържествено бе отбелязан празникът Свети Дух в село Овча могила, където честваха 140-годишнината от освещаването на местната църква „Света Троица“, съобщиха от пресцентъра на Община Свищов. Тържеството по повод кръглата годишнина бе организирано от Великотърновската митрополия и църковното настоятелство на храма. Архиерейският наместник отец Руслан Личев отслужи тържествена света литургия, а в нея по невероятен начин се включи и църковен хор от град Габрово. Храмовият празник бе уважен от много жители и гости на селото, сред които бяха и кметът на Свищов Генчо Генчев, и председателят на Общински съвет – Свищов д-р Кристиян Кирилов.\r\nНа същия ден, представителите на общинското ръководство успяха да уважат и жителите на село Драгомирово, които всяка година, на християнския празник „Свети Дух”, честват празника на селото в църквата „Св. Иван Рилски”. По традиция и днес там се събраха десетки миряни, за да направят курбан за плодородие и берекет. Кметът на селото Марин Крачунов с радост посрещна Генчо Генчев и Кристиян Кирилов, с които заедно присъства на празничната литургия. По време на нея отец Евгени благослови хората от селото, нивите, лозята и земята. Той благослови и приготвената храна, като пожела здраве и берекет на всички.", "date": "2018.05.28", "title": "Велико Търново: В два църковни храма от община Свищов честваха големия православен празник Свети Дух"}
{"url": "http://www.focus-news.net/news/2018/05/28/2527133/burgas-gori-pokrivnata-konstruktsiya-na-ucheben-tsentar-v-grada.html", "text": "Гори покривната конструкция на сграда – учебен център, разположена между Български морски флот и Пристанище-Бургас. Това каза за Радио „Фокус“ – Бургас Цветелина Рандева, говорител на ОДМВР-Бургас. Към мястото на инцидента са се отправили няколко екипа на пожарната.\r\nДеница ДИМИТРОВА", "date": "2018.05.28", "title": "Бургас: Гори покривната конструкция на учебен център в града"}
{"url": "http://www.focus-news.net/news/2018/05/28/2527136/evropeyskata-komisiya-predlaga-novi-pravila-nasocheni-kam-10-te-plastmasovi-produkta-za-ednokratna-upotreba-koito-nay-chesto-se-sreshtat-po-evropeyskite-plazhove-i-moreta.html", "text": "Тъй като количеството на вредни пластмасови отпадъци в моретата и океаните се увеличава все повече и повече, Европейската комисия (ЕК) предлага нови общоевропейски правила, насочени към 10-те пластмасови продукта за еднократна употреба, които най-често се срещат по европейските плажове и в европейските морета, както и към изгубените или изоставените риболовни уреди. Това съобщиха от Представителството на ЕК в България.\r\nЗаедно те съставляват около 70% от всички морски отпадъци. Новите правила са пропорционални и специфични за отделните продукти, така че да се постигнат възможно най-добри резултати. Това означава, че за различните продукти ще се прилагат различни мерки. Когато са налични алтернативи на достъпни цени, ще е забранено предлагането на съответните пластмасови продукти за еднократна употреба на пазара. За продуктите без ясни алтернативи фокусът е върху ограничаването на тяхната употреба чрез национални мерки за намаляване на потреблението им, изисквания за проектирането и етикетирането и задължения за управление на отпадъците/почистване за производителите.", "date": "2018.05.28", "title": "Европейската комисия предлага нови правила, насочени към 10-те пластмасови продукта за еднократна употреба, които най-често се срещат по европейските плажове и морета"}
{"url": "http://www.focus-news.net/news/2018/05/28/2527126/toma-bikov-gerb-prizovavame-politsiyata-i-vlastite-da-proveryat-tvardeniyata-na-bsp-za-telefonni-obazhdaniya-ot-tsenko-chokov.html", "text": "Призоваваме полицията и властите да проверят твърденията на БСП за телефонни обаждания от страна на Ценко Чоков. Това каза по време на брифинг народният представител от ПГ на ГЕРБ Тома Биков, предаде репортер на Агенция „Фокус“. По думите му в ПГ на БСП има обвинен човек за купуване на гласове, а в секретното деловодство на Народното събрание именно техният депутат говори със затворници. \r\n„Не приемаме, че БСП и Добрев биха могли да бъдат стожера на морала“, каза депутатът. Той посочи, че Кирил Добрев е емблематична личност от 90–те години. „Той още не е дал обяснение какво е правил неколкократно при Цветан Василев. За банки ли са си говорили или за морал? Доколкото разбирам, последно време единственото, за което той говори е морал\", каза още Биков. \r\nДеница КИТАНОВА", "date": "2018.05.28", "title": "Тома Биков, ГЕРБ: Призоваваме полицията и властите да проверят твърденията на БСП за телефонни обаждания от Ценко Чоков"}
{"url": "http://www.focus-news.net/news/2018/05/28/2527132/tsvetomir-paunov-gerb-na-teritoriyata-na-obshtina-byala-slatina-ima-14-naseleni-mesta-i-bsp-nyamat-nito-edin-izbran-kmet.html", "text": "На територията на Община Бяла Слатина има 14 населени места и БСП нямат нито един избран кмет. Това каза по време на брифинг Цветомир Паунов, административен секретар на ГЕРБ,  предаде репортер на Агенция „Фокус“. Паунов уточни, че брифингът на ГЕРБ е в отговор на обвиненията, отправени от пресконференцията на БСП за проведения втори тур на частичните избори в Галиче и Беден. „Заедно с колегите разбираме голямото желание на г-жа Нинова и на г-н Добрев най-накрая да спечелят избори в техния изборен район, но мога само да ви кажа като справка, че на територията на община Бяла Слатина има 14 населени места, в които кметовете на кметства се избират пряко от българските граждани и БСП нямат нито един избран кмет в тези населени места. Тъй като частични избори се провеждаха не само в Галиче, избори имаше в общо 10 населени места, в които БСП регистрира кандидати само в 5 населени места. Тъй като се говори за евентуална хипотетична коалиция между ГЕРБ и ДПС мога само да спомена, че в така наречените смесени региони, единствената конкуренция беше между кандидати издигнати от ГЕРБ и ДПС“, каза Паунов. \r\nДеница КИТАНОВА", "date": "2018.05.28", "title": "Цветомир Паунов, ГЕРБ: На територията на Община Бяла Слатина има 14 населени места и БСП нямат нито един избран кмет"}
{"url": "http://www.focus-news.net/news/2018/05/28/2527137/dobrich-umartveni-sa-vsichki-pekinski-patitsi-v-zhivotnovadniya-obekt-v-selo-stefanovo-kadeto-be-ustanoven-otnovo-sluchay-na-influentsa.html", "text": "Умъртвени са всички пекински патици в животновъдния обект в село Стефаново, където бе установен отново случай на инфлуенца. Това съобщи на брифинг областният управител на Добрич Красимир Кирилов и председател на Областната епизоотична комисия, предаде кореспондентът на Радио „Фокус”. Унищожени по хуманен начин са 21 406 птици и 36 000 новоизлюпени. Частно практикуващия ветеринарен лекар в обекта е взел проби, които са изпратени в Германия. В петък миналата седмица отново е взета проба и изпратена в София за спешни резултати. Все още не е ясен щамът, но се предполага, че е H5 N8. Все още не е потвърдено. В петък вечерта е издадена заповед на БАБХ за известяване за случая и предприемане на мерки. За шест месеца това е вторият случай на инфлуенца в този животновъден обект. На днешното закрито за медиите заседание на Областната епизоотична комисия е коментирано защо се е стигнало до това, но все още причината не е ясна, каза Красимир Кирилов. Птиците са пристигнали с редовни документи. \r\nСпоред нормативните уредби у нас собственикът на фермата е длъжен незабавно да уведоми отговорните органи – ветеринарен лекар, обслужващ обекта, кмета на населеното място и директора на Областната дирекция по безопасност на храните (ОДБХ), за съмнения за случай на инфлуенца. Това той не е направил. По думите на областния управител обаждане от столицата на 24 май е уведомило органите, имащи отношение към случая. Собственикът в този контекст подлежи на санкция. На днешния брифинг присъства само областният управител Красимир Кирилов и собственик на друга птицеферма в района, който не пожела коментари и изявления пред медиите. На днешното заседание на епизоотичната комисия е взето решение да бъде извършена дезинфекция на фермата след унищожаването на животните, каза областният управител. Определени са две зони. Едната е 3-километрова, включваща село Стефаново. Другата е 10-километрова, включваща град Добрич, селата Дончево, Драганово, Опанец, Богдан, Славеево, Стожер, Соколник, Пчелник, Поп Григорово, Плачи дол и Бранище. В тези зони се забранява търговията и придвижването на домашни и диви птици, на яйца, разселване на птици за подновяване на дивечовия запас. Директорът на ОДБХ – Добрич д-р Андонова ще извърши преброяване на клиничните прегледи на птици в селищата, разположени в двете зони. Извършват се проби за лабораторно изследване при всяко едно съмнение за инфлуенца по птиците. \r\nЖулиета НИКОЛОВА", "date": "2018.05.28", "title": "Добрич: Умъртвени са всички пекински патици в животновъдния обект в село Стефаново, където бе установен отново случай на инфлуенца"}
{"url": "http://www.focus-news.net/news/2018/05/28/2527134/afp-do-nachaloto-na-2019-g-v-italiya-shte-ima-novi-izbori-obeshta-karlo-kotareli.html", "text": "Номинираният за нов министър-председател на Италия Карло Котарели заяви, че ще проведе избори най-късно до началото на 2019 г., след като получи мандат да сформира правителство от президента Серджо Матарела, предава AFP.\r\n„Ще дойда в парламента с програма, която, ако спечеля вот на доверие, ще включва гласуване за бюджета за 2019 г. Тогава парламентът ще бъде разпуснат, с избори в началото на 2019 г.\", обяви Котарели пред репортери след среща с държавния глава на Италия.\r\nСъщевременно Котарели добави, че ако правителството му не бъде одобрено от парламента, нови избори ще се проведат „след август\".Тереза Герова", "date": "2018.05.28", "title": "AFP: До началото на 2019 г. в Италия ще има нови избори, обеща Карло Котарели"}
{"url": "http://www.focus-news.net/news/2018/05/28/2527140/sitel-makedoniya-federalniyat-konstitutsionen-sad-na-germaniya-potvardi-dozhivotnite-prisadi-na-dvama-bivshi-agenti-na-yugoslavski-tayni-sluzhbi.html", "text": "Федералният конституционен съд на Германия потвърди доживотните присъди на двама бивши служители на хърватската и югославската тайни служби, предава скопският телевизионен канал „Сител“, като се позовава на .\r\nСтава въпрос за Йосип Перкович и Здравко Мустач, които на 3 август 2016 г. бяха осъдени в Мюнхен на доживотно лишаване от свобода за убийството на хърватски емигрант в Германия. Престъплението е извършено през далечната 1983 г. Двамата бяха издирвани на основание европейска заповед за арест. Процесът в Мюнхен продължи 22 месеца, след което решението на съда бе обжалвано от подсъдимите.Тереза Герова", "date": "2018.05.28", "title": "„Сител“ (Македония): Федералният конституционен съд на Германия потвърди доживотните присъди на двама бивши агенти на югославски тайни служби"}
{"url": "http://www.focus-news.net/news/2018/05/28/2527142/sofiya-zapochva-miene-na-yuzhnata-daga-na-stolichen-okolovrasten-pat.html", "text": "Започва миене на  Софийския околовръстен път - Южна дъга. Това съобщиха от пресцентъра на Столична община. Дейностите ще започнат тази вечер и ще се изпълняват поетапно. Ще се работи от 00.00 до 4.00 часа през нощта, с цел да не се пречи на движението. \r\nНа 28 май от 00:00 часа – 4:00 часа ще започне миене на СОП-Южна дъга,  пътни платна, в участъка от кръстовището с ул. „Патриарх Герман” до пътен възел „Бистришко шосе”. \r\nНа 29 май от 00:00 часа – 4:00 часа ще започне миене на СОП-Южна дъга,  пътни платна, в участъка от пътен възел „Бистришко шосе” до кръстовище с бул. „Братя Бъкстон”. \r\nНа 30 май от 00:00 часа – 4:00 часа ще започне миене на СОП-Южна дъга,  пътни платна, в участъка от кръстовище с бул. „Братя Бъкстон”. до моста над река Какач. \r\n„Молим водачите на моторните превозни средства да се движат със съобразена скорост”, призовават от Общината.", "date": "2018.05.28", "title": "София: Започва миене на южната дъга на Столичен околовръстен път"}
{"url": "http://www.focus-news.net/news/2018/05/28/2527139/stara-zagora-obshtinskiyat-savet-v-kazanlak-glasuva-za-podpisvaneto-na-memorandum-za-sazdavaneto-na-industrialna-zona.html", "text": "Да бъде подписан Меморандум за създаването на Индустриална зона в Казанлък – за това дадоха съгласието си общинските съветници по време на 38-та редовна сесия на Общинския съвет, предаде кореспондент на Радио „Фокус“. Вносител на предложението е кметът Галина Стоянова. Тя поясни, че става въпрос за принципен меморандум, който касае оформянето на Индустриална зона в Казанлък. Градът разполага с необходимите площи за това, които ще бъдат включени в тази зона и ще бъдат  предложени на вниманието на съветниците на следващо заседание. На този етап повечето областни градове създават такива Индустриални зони. В разговор между  министъра на икономика и кмета Галина Стоянова е поставен въпросът за съдаването на такава зона и в Казанлък, независимо че не е областен град. Но той е индустрилен център и отдавна има потенциал за създаването и официализирането  на една такава индустриална зона, независимо от това, че Казанлък си има своята индустрия и тя е съсредоточена в такива няколко зони на града. \r\n„Независимо, че ние все още ще бъдем на етап „меморандум“ , ще бъдем присъединени към списъка на индустриалните зони, които вече са изградени и тези, които са напреднали в страната, така че бързо да ги догоним и да започнем да предлагаме територия, общинска собственост, която да бъде предпочитана от инвеститори. Казанлък е град със силен и различен бизнес, основно машиностроителен. Има недостиг на работна ръка, но никога не е лошо човек да се презастрахова за по – далечното бъдеще“, каза Стоянова. Тя поясни, че това ще бъдат зони, в които ще се настанят различни инвеститори, с различно производство от това, което има в Казанлък и се е наложило. Стоянова бе категорична, че в никакъв случай то няма да бъде конкурентно и застрашаващо родното производство. \r\n„Но всяка една такава инвестиция развива регионите и затова, на основата на това, че имаме голям потенциал на специалисти и работна ръка, Казанлък може да предложи територии и да се присъедини към областните центрове, които развиват такива Индустриални зони. Ако това се разработи, ще бъде полезно за Казанлък“, каза Стоянова.\r\nПредимствата на този Меморандум са , че Министерство на икономиката ще постави началото на предлагане на Казанлък като място за инвестиции на всички инвеститори, които пристигат в държавата и които търсят възможности да съсредоточат своите производства.\r\nГалина Стоянова бе категорична пред съветниците, че това ще бъде полезно за Казанлъск, ако бъде разработено и маркетирано, и рекламирано. Това би привлякло инвеститорите и  би би ло добре за Казанлък в едно по – далечно бъдеще.\r\nСлавяна ГАЙДАРОВА", "date": "2018.05.28", "title": "Стара Загора: Общинският съвет в Казанлък гласува за подписването на Меморандум за създаването на Индустриална зона"}
{"url": "http://www.focus-news.net/news/2018/05/28/2527143/tsvetan-tsvetanov-vav-veliko-tarnovo-do-6-godini-am-hemus-shte-bade-zavarshena.html", "text": "Процедурите за АМ „Хемус“ вървят по сроковете, заявени преди година, като вече дори не говорим за 7 години, а за намален до 6 години срок за завършване на магистралата. Дебатът често се измества в различни полета, но нека бъдем обективни и отдадем заслуженото на фактите. Това каза председателят на ПГ на ГЕРБ и зам.-председател на партията Цветан Цветанов по време на втората среща на тема „Магистрала “Хемус” – възраждане на българския Север”, съобщиха от пресцентъра на партията. Форумът, организиран от вестник „24 часа“ и МРРБ, се проведе във Велико Търново – по средата на трасето на АМ „Хемус“. На него присъстваха министърът на регионалното развитие и благоустройството Николай Нанков, председателят на УС на АПИ инж. Дончо Атанасов, великотърновският кмет и председател на НСОРБ Даниел Панов, народни представители, представители на местната власт и областни управители от Северна България, предприемачи, журналисти и граждани. \r\nДетайлите за доизграждането на пътната артерия бяха обсъдени на срещата, точно година, след като за първи път се проведе среща в този формат и на същата тема. „Фактът, че тук са областни управители и кметове от Разград, Търговище, Ловеч, Силистра и др. е ясен знак, че не говорим само за някои населени места, а за свързаността на регионите и приоритета, който поставяме върху развитието им. За една година се правят две такива срещи, като на втората се отчита свършеното. По този начин обществото може да прецени кой е прав и кой е крив“, каза още Цветан Цветанов. \r\nПо думите му промените в законодателството, свързани с обществените поръчки, са в името на по-добра конструктивност, оперативност и възможност държавата да си върши по-добре работата. „Някои превърнаха обжалването в бизнес. Точно затова смятам, че промените са правилни. Все пак имаме финансов програмен период, който не може да бъде проточен във времето“, коментира председателят на ПГ на ГЕРБ. Цветанов даде и пример с АМ „Струма“, където щяхме да изгубим финансирането, ако нямаше адекватна реакция на държавата. „Законодателят обаче в никакъв случай няма да намали процедурите и обществените обсъждания“, категоричен бе председателят на ПГ на ГЕРБ.\r\nЦветан Цветанов благодари на министър Нанков за неговата оперативност. По думите му хората са избрали това правителство по най-демократичния начин, избрали са програмата му и наш дълг е да я изпълним. „Сигурен съм, че министър Нанков ще доведе този важен проект докрай“, увери зам.-председателят на ГЕРБ.\r\n„Пътната безопасност трябва да е водеща за всеки един от нас. Например концентрацията на ПТП на територията на Бяла и Русенско е не толкова заради слабо внимание на водачите, колкото от лошата инфраструктура“, допълни още Цветанов. Той изрази мнение, че развитието на тази инфраструктура ще доведе до по-голяма безопасност, ще има икономически ефект и положително влияние върху развитието на туризма, ще предостави удобство за бизнеса и за хората в съответните населени места.\r\nВ края на срещата Цветан Цветанов благодари на „24 часа“ за организирането на форума и на Венелина Гочева, която лично модерира срещата. Той предложи през май 2019 г. да се проведе трета среща, на която да се обсъдят детайли от хода на работата по „Хемус“.\r\nПо време на събитието министър Николай Нанков съобщи, че през 2021 г. Хемус„“ трябва да стигне до пътния възел с магистралата В. Търново – Русе. “Към момента реално изградени са 180 км от АМ „Хемус“, а индикативната дължина е 420 км”, информира още министър Нанков.", "date": "2018.05.28", "title": "Цветан Цветанов във Велико Търново: До 6 години АМ „Хемус“ ще бъде завършена"}
{"url": "http://www.focus-news.net/news/2018/05/28/2527144/prof-neno-pavlov-iss-preporachva-na-darzhavnite-institutsii-da-razrabotyat-dalgosrochna-strategiya-za-integriranoto-razvitie-na-treti-stalb-na-pensionnata-sistema-v-balgariya.html", "text": "ИСС препоръчва на държавните институции в партньорство със социалните партньори, неправителствения сектор и водещи експерти в академичните среди, да разработят дългосрочна стратегия за интегрираното развитие на трети стълб на пенсионната система в България, в контекста на концепцията за въвеждането и хармонизирането на основните характеристики на ОЕПЛПО в общоевропейски мащаб.\r\nТова каза проф. д-р ик. н. Нено Павлов, зам.-председател на ИСС, в интервю за Агенция \"Фокус\". \"Да предложат пътна карта с адекватни дългосрочни решения за бъдещите промени в личното и професионалното доброволно пенсионно осигуряване, на база споделяните политики, приоритети и добри пенсионни практики в развитите държави, както и изискванията на новия Регламент за защита личните данни на гражданите в ЕС (General Data Protection Regulation). Второ, ИСС обръща внимание, че по Регламента сред доставчиците на ОЕПЛПО не присъстват традиционните, специализирани осигурителни дружества - доставчици на национални лични пенсионни продукти в държавите членки и България, чийто единствен предмет на дейност е допълнителното пенсионно осигуряване. Очакванията ни са в процеса на продължаващите обсъждания в ЕС това да се промени\", каза още проф. Павлов.", "date": "2018.05.28", "title": "Проф. Нено Павлов: ИСС препоръчва на държавните институции да разработят дългосрочна стратегия за интегрираното развитие на трети стълб на пенсионната система в България"}
{"url": "http://www.focus-news.net/news/2018/05/28/2527145/vecher-makedoniya-intsident-v-kosovo-trima-sarbi-sa-raneni-pri-napadenie-s-kamani-ot-albantsi-na-vrashtane-ot-tsarkva.html", "text": "Трима етнически сърбина са пострадали при нападение с камъни от албанци на връщане от църква в село в Косово, разположено на пътя Печ-Прищина, съобщава македонското електронно издание „Вечер“ .Тримата са присъствали на обред, посветен на празника на Високи Дечани и Девичкия манастир. \r\nПървоначално албанците са блокирали пътя към църквата, но след намеса на полицията тримата са успели да преминат. На връщане от обреда обаче албанците са ги причаквали и са хвърлили по тях камъни. \r\nПо данни на сръбската държавна агенция   албанците са се били събрали пред храма и са обиждали сърбите. Уточнява се, че един от тях е ударен в главата с камък и прехвърлен в болница в град Печ за оказване на необходимата медицинска помощ.  Същевременно се привежда информация, съгласно която е арестуван сърбин за предполагаемо извършване на военни престъпления през 1999 г. Тереза Герова", "date": "2018.05.28", "title": "„Вечер“ (Македония): Инцидент в Косово: Трима сърби са ранени при нападение с камъни от албанци на връщане от църква"}
{"url": "http://www.focus-news.net/news/2018/05/28/2527138/toma-bikov-gerb-vaprosat-e-s-kogo-igrae-bsp-v-chastichnite-izbori-sled-kato-ne-sa-scheli-da-nuzhno-da-izdigat-svoy-kandidat-po-mesta.html", "text": "Въпросът е с кого играе БСП в частичните избори след като не са счели да нужно да издигат свой кандидат по места. Това каза по време на брифинг народният представител от ПГ на ГЕРБ Тома Биков, предаде репортер на Агенция „Фокус“. Биков попита дали БСП играе с ГЕРБ или с ДПС. „В населените места, ГЕРБ беше единствената алтернатива на ДПС, а не БСП“, каза Биков. Според него, ако БСП са противници на ДПС е трябвало да издигнат свой кандидат. „Тези хора също са граждани на България“, допълни Биков. „Използвам случая да благодаря на всички, които са участвали в кампанията на ГЕРБ по места за добрите резултати“, допълни депутатът от ГЕРБ.\r\nДеница КИТАНОВА", "date": "2018.05.28", "title": "Тома Биков, ГЕРБ: Въпросът е с кого играе БСП в частичните избори след като не са счели да нужно да издигат свой кандидат по места"}
{"url": "http://www.focus-news.net/news/2018/05/28/2527124/d-r-borislav-tsekov-tsarkvata-na-e-instrument-za-politicheski-tseli-i-lichni-ambitsii.html", "text": "Както всеки църковно, юридически и канонично грамотен човек знаеше и предвиждаше, нито една поместна православна църква в света не прие поканата на схизматичната македонска църква и не уважи скопската претенция, че са \"правоприемници\" на българската Охридската архиепископия. Това заяви пред Агенция „Фокус“ докторът по конституционно право Борислав Цеков, който е и автор и вносител на действащия Закон за вероизповеданията, довел до прекратяване на продължилия от 1992 до 2002 г. разкол в Българската православна църква. \r\nСпоред д-р Цеков Светият Синод на БПЦ е постъпил канонично, мъдро и национално отговорно, като отхвърли неканоничните искания да се самообяви за \"църква-майка\" на намиращата се в схизма Македонска православна църква. Заедно с това, отклоняването на поканата да се чества 1000-та годишнина от Охридската архиепископия, организирано от Македонския синод, по безупречен начин защити националния интерес на България. „Ако нашите архиереи бяха приели да отидат в Охрид и да съслужат с отлъчените от Светото Православие македонски клирици преди по каноничен ред те да се върнат в единството на Църквата, това щеше да е не само тежко църковно провинение, а и истинско национално предателство. Все едно да бъдат признати абсурдите на македонизма, че цар Самуил не бил български цар е „македонски“. Или както комунистите предодаха костите на Гоце Делчев на Титова Югославия, където го обявиха за небългарин“. \r\nЦеков обясни, че правоприемник на Охридската архиепископия е единствено и само Българската православна църква. И това не е предмет на белетристика и свободни съчинения, а правна връзка, която се проследява през всички канонични, юридически и исторически извори още от времето на трите императорски грамоти на византийския император Василий Втори от периода 1020-1025 г., с които е уреден статуса на тази българска архиепископия и е очертан нейния диоцез. Македонската църква е създадена като част от коминтерновската политика за обезбългаряване на Македония след Втората световна война. БПЦ може да чества Охридската архиепископия като единствен неин каноничен и легитимен правоприемник. Не и синода в Скопие. Предадем ли вяра и Църква, предаваме България, отсече д-р Борислав Цеков.\r\nТой подчерта също, че опитите за диктат над българските архиереи от една група лица, част от които нямат нищо общо с православието, а някои даже не крият връзките си държавното ръководство и службите на друга държава, са получили категоричен отговор от Светия Синод и църковния народ. Тази група вреди на подобряването на отношенията между България и Македония. Българската страна трябва да подкрепя и насърчава изваждането на Македония от изолацията, но това не може да става с цената на отказ от националната ни и църковна история и светини, изтъкна Цеков. \r\n„Никой у нас или в Скопие, не трябва да си въобразява, че може да превърне Българската православна църква в инструмент за политически цели и лични амбиции. Това няма да бъде допуснато“, категоричен е д-р Цеков.", "date": "2018.05.28", "title": "Д-р Борислав Цеков: Църквата на е инструмент за политически цели и лични амбиции"}
{"url": "http://www.focus-news.net/news/2018/05/28/2527141/toma-bikov-gerb-bsp-sa-svobodni-da-iskat-kasirane-na-izborite-no-sa-prevarnali-galiche-v-bitkata-za-stalingrad.html", "text": "БСП са свободни да искат касиране на изборите, но са первърнали Галиче в битката за Сталинград. Това каза по време на брифинг народният представител от ПГ на ГЕРБ Тома Биков, предаде репортер на Агенция „Фокус“. „Ако ние бяхме загубили изборите в Галиче, какъвто шанс имаше, щяхме да ги поздравим. Това не е толкова страшно. Ние ги поздравихме, когато спечелиха президентските избори, което беше доста по-сериозна победа. Това, че не успяха след това да се организират и да превърнат тази победа в някаква политическа тенденция, вече е проблем на тяхното лидерство“, допълни Биков. \r\nАдминистративният секретар на ГЕРБ Цветомир Паунов отбеляза, че БСП е спечелило изборите за кмет на община Макреш. „На другите места или не участваха, или загубиха изборите. По-притеснително е, че в цялата ситуация в село Галиче, в момента хората се чувстват много по-спокойни и уверени. Това може да позволи на всички институции да направят така, че да може да има развитие на проекти“, каза Паунов. По думите му в момента БСП се опитват с техните провокации и с тяхното парламентарно поведение да принесат това напрежение и в село Галиче. „Видите ли, да търсят някакви други несъществуващи аргументи в правенето на своята агресивна и популистка политика, както на национално, така и на местно ниво. Според мен това е основният мотив в момента ние да отговаряме на поредните внушения и манипулативни нападки от страна на БСП“, допълни Паунов.\r\nДеница КИТАНОВА", "date": "2018.05.28", "title": "Тома Биков, ГЕРБ: БСП са свободни да искат касиране на изборите, но са превърнали Галиче в битката за Сталинград"}
{"url": "http://www.focus-news.net/news/2018/05/28/2527149/evropeyskata-komisiya-publikuva-informatsionnoto-tablo-na-es-v-oblastta-na-pravosadieto-za-2018-g.html", "text": "Европейската комисия (ЕК) публикува Информационното табло на ЕС в областта на правосъдието за 2018 г., в което се прави сравнителен преглед на независимостта, качеството и ефикасността на правосъдните системи на държавите — членки на ЕС. Чрез него тя помага на националните органи да подобрят ефективността на своите правосъдни системи. Това съобщиха от Представителството на ЕК в България.\r\nВ , за разлика от предходните му издания, се съдържат повече подробности за показателите. В него се обръща по-голямо внимание на раздела за независимостта на съдебните системи, което е от значение за оценяването на прилагането на принципа за върховенството на закона. Работата на съдебните съвети, участието на изпълнителната власт и парламента в назначаването и освобождаването от длъжност на съдии и председатели на съдилища и организацията на прокуратурите са представени в по-големи подробности. За първи път Информационното табло съдържа също така данни за продължителността на производствата на всички съдебни инстанции. \r\nИнформационното табло е част от използвания от Комисията инструментариум за мониторинг на съдебните системи на държавите членки, заедно с европейския семестър, Рамката относно принципите на правовата държава, Механизма за сътрудничество и проверка и производствата за установяване на нарушения.", "date": "2018.05.28", "title": "Европейската комисия публикува Информационното табло на ЕС в областта на правосъдието за 2018 г."}
{"url": "http://www.focus-news.net/news/2018/05/28/2527147/blagoevgrad-18-000-litra-nelegalen-spirt-zadarzhaha-mitnicheskite-sluzhiteli-na-gkpp-kulata.html", "text": "18 000 литра нелегален спирт задържаха митническите служители на ГКПП \"Кулата\". Това съобщиха от Агенция \"Митници\". Акцизната стока е открита при проверка на товарен автомобил с българска регистрация, излизащ от страната на 25.05.2018 година и пренасящ товар, предназначен за Италия. По документи камионът превозвал 18 000 литра нетоксичен и незапалим воден разтвор AD-Blue,  който се използва за намаляване на вредните емисии на дизелови двигатели на товарни автомобили. По метода „анализ на лиска\" камионът е селектиран за пролъчване с  рентгенова апаратура. При последвалата физическа проверка, митническите служители установяват, че стоката, обявена като воден разтвор, всъщност представлява 96-градусов етилов алкохол, който бил разпределен  в 18 контейнери, всеки с  вместимост  1000 литра.  Акцизната стока и товарният автомобил, послужил за извършване на нарушението са задържани. Взети са проби за лабораторен анализ. Дължимият акциз за подобно количество спирт е над 190 000 лева. Предполага се, че спиртът е предназначен за производство на спиртни напитки, разпространявани в гръцките курорти. За случая е уведомена Районна прокуратура Петрич.", "date": "2018.05.28", "title": "Благоевград: 18 000 литра нелегален спирт задържаха митническите служители на ГКПП \"Кулата\""}
{"url": "http://www.focus-news.net/news/2018/05/28/2527148/dobrich-raboti-se-i-po-dvata-lota-v-ramkite-na-integriran-proekt-za-vodniya-tsikal-na-gr-dobrich-faza-1.html", "text": "В рамките на „Интегриран проект за водния цикъл на гр. Добрич - Фаза 1”, предаде кореспондентът на Радио „Фокус” – Варна. Строителни работи за подобряване на водния сектор днес се изпълняват по улиците  „Никола Петков“, „Балкан“,“Ружа“,“Димитър Ковачев“,“Цар Освободител“ по ЛОТ 3. Работи се днес и по ЛОТ 2 „Велико Търново“, „Добричка епопея“, „Арда“, „Кирил и Методий“, „Ген. Столетов“, участък от Помпена станция „Врачанци“ в кв. „Рилци“, „Панайот Станчев“ и „Георги Кирков“. Всеки ден на сайта на Община град Добрич се публикува актуална информация за планираните дейности за улеснение на гражданите. Днес и утре е въведена временна организация на движението и промяна в автобусните линии във връзка с реализацията на водния цикъл на града. Подробна информация е публикувана на сайта на Община град Добрич. \r\nЖулиета НИКОЛОВА", "date": "2018.05.28", "title": "Добрич: Работи се и по двата лота в рамките на „Интегриран проект за водния цикъл на гр. Добрич - Фаза 1”"}
{"url": "http://www.focus-news.net/news/2018/05/28/2527151/obshtina-grad-dobrich-stefan-veskov-ot-dobrich-shte-uchastva-v-mezhdunaroden-mladezhki-kongres-v-birmingam.html", "text": "Стефан Весков Недялков от две години е потребител в Преходно жилище - Добрич. Бивш възпитаник е на Дом \"Дъга\" и ЦНСТ-3. Това съобщиха от Община град Добрич. През юни ще навърши двадесет години. До навършване на пълнолетие е бил член на Детския съвет към ДАЗД и, като такъв, участва в Международна детска конференция в Прага по въпросите на детското включване. В момента е член на Младежкия съвет към фондация \"Лумос\". В това си качество ще вземе участие в Международен младежки конгрес по въпросите на социалното включване, застъпничеството и самозастъпничеството. \r\nКонгресът ще се проведе в Бирмингам, Великобритания, от 29 май до 2 юни 2018 г. На конгреса Стефан ще участва с представянето на книгата с рецепти за готвене \"Щипка сол\", издадена от фондация \"Лумос\", в която Стефан участва с три свои рецепти.", "date": "2018.05.28", "title": "Община град Добрич: Стефан Весков от Добрич ще участва в Международен младежки конгрес в Бирмингам"}
{"url": "http://www.focus-news.net/news/2018/05/28/2527153/sport-petra-kvitova-se-klasira-za-vtoriya-krag-na-rolan-garos.html", "text": "Петра Квитова се класира за втория кръг на Откритото първенство на Франция – „Ролан Гарос“. Поставената под номер осем в основната схема чехкиня се наложи над Вероника Сепеде Ройг от Парагвай с 3:6, 6:1, 7:5 в двубой, продължил два часа и седем минути. \r\nОще две от поставените тенисистки продължават във втория кръг. Японката Наоми Осака елиминира София Кенин от САЩ с 6:2, 7:5, а Карла Суарес Наваро от Испания победи Ана хърватската тенисистка Ана Конюх Хърватия с 6:0, 6:1.", "date": "2018.05.28", "title": "Спорт: Петра Квитова се класира за втория кръг на „Ролан Гарос“"}
{"url": "http://www.focus-news.net/news/2018/05/28/2527154/ep-na-1-yuni-v-plovdiv-shte-se-provede-regionalna-televizionna-diskusiya.html", "text": "На 1 юни в Пловдив ще се проведе регионална телевизионна дискусия, се казва в съобщение от пресслужбата на Европейския парламент.\r\nВ рамките на дискусията ще бъдат обсъдени въпроси, зададени по време на „Пътуващото студио на БНТ2“, както и актуални европейски теми. Събитието ще се проведе на 1 юни 2018 г., петък, от 17.30 ч. в камерната зала на Драматичен театър – Пловдив и ще бъде излъчено на живо по БНТ2. Организатори са Бюрото на Европейския парламент и Българската национална телевизия. \r\nУчастие в Регионалната телевизионна дискусия ще вземат българските членове на ЕП Андрей Ковачев (ЕНП), Андрей Новаков (ЕНП), Светослав Малинов (ЕНП), Георги Пирински (С&Д), Момчил Неков (С&Д) и Ангел Джамбазки (ЕКР). Те ще обсъдят проблемите, поставени от хората по време на „Пътуващото студио на БНТ2“ в региона на Пловдив. Сред тях са въпроси, свързани с по-добрата осведоменост за работата на ЕП, с възможностите за кандидатстване по европейски проекти, включително такива, свързани с културата и достъпа до нея, с облекчаването на условията и увеличаването на възможностите за кандидатстване на читалища за европейско финансиране, опростяването на документите за кандидатстване, повече възможности за подпомагане на сектора на етеричномаслените култури, както и проблема с работната ръка, съчетан с образованието и интеграцията на хората от ромския етнос. Публиката ще има възможност да зададе и допълнителни въпроси. \r\nВ седмиците преди регионалната дискусия, в рамките на проекта „Пътуващото студио на БНТ2“, БНТ посети 24 населени места, част от които в областите Благоевград и Пловдив, и даде възможност на всички желаещи да се запознаят със структурата на Европейския парламент и начина на работа на евродепутатите от различни държави – членки на ЕС. \r\nРегионалната телевизионна дискусия е част от проекта на БНТ „ЕП202ПЕТ“, който се изпълнява с финансовата подкрепа на Европейския парламент. Проектът е посветен на бъдещето на Европа и петте сценария за развитие до 2025 г., разгледани в Бялата книга, представена пред Европейския парламент на 1 март 2017 г. от председателя на Европейската комисия.", "date": "2018.05.28", "title": "ЕП: На 1 юни в Пловдив ще се проведе регионална телевизионна дискусия"}
{"url": "http://www.focus-news.net/news/2018/05/28/2527152/varna-kinopanorama-na-filmovoto-tvorchestvo-na-anzhel-vagenshtayn-se-provezhda-v-sok-kamchiya.html", "text": "В Санаторно-оздравителния комплекс (СОК) „Камчия“ започна Кинопанорама на филмовото творчество на Анжел Вагенщайн. От 26 до 31 май гостите на комплекса ще могат да се срещнат с известния сценарист, режисьор, писател и общественик и да видят шест от най-известните ленти.  Кинопанорамата се провежда в седмицата на големия празник на славянската писменост и култура – 24 май, и носи с два акцента - българската духовност и темата „Антифашизъм“. Това съобщиха от СОК „Камчия“.\r\nОфициалното откриване на Кинопанорамата бе на 26 май от 15:00 ч. в Актовата зала на Учебно-възпитателния център „Юрий Гагарин“ с прожекция на документалния филм „Държава на духа“. По време на Кинопанорамата в „Камчия“ ще бъдат представени още документални ленти - „Изкуството като оръжие“ и „Криле над България“ и игралните „Допълнение към Закона за защита на държавата“ и „Звезди в косите, сълзи в очите“. \r\nНа 28 май (понеделник) в зала „Пленарна“ на Община Варна, от 18 ч., ще се проведе творческа вечер на Анжел Вагенщайн и среща с обществеността. Ще бъде показан филмът „Звезди“ – носител на 12 от най-високите филмови награди, сред които от Кан, Единбург, Виена, Акапулко, Национална награда на Германия и др. Тойводи класацията за филми, посветени на депортацията на евреите по време на Втората световна война, като след него са \"Пианистът\" и \"Списъкът на Шиндлер\".\r\nДнес Анжел Вагенщайн се срещна с учениците от Частното средно училище „Юрий Гагарин“. Той ще се запознае с инициативата на Училището на бъдещето „Белите гълъби на мирното детство“, което стартира от Детския комплекс в Ястребино и достигна до над 60 страни по света. Белите гълъби на децата от „Камчия“ вече „летят“ и на борда на Международната космическа станция. Ще посети маяците на приятелството в „Камчия“  - паметникът на загиналите подводничари, скулптурата на децата-антифашисти, символът на доброто „Одуванчик“ и бюст-паметника на маршал Толбухин.\r\nАнжел Вагенщайн е носител на множество награди, сред които орден \"Стара планина\", рицарски орден на Франция, три най-високи ордена на Германия и др. Приятел на Санаторно-оздравителния комплекс „Камчия“ и на Фондация „Устойчиво развитие за България“. През април 2016 г. избра „Камчия“, за да  представи новата си книга „Серенада за балканска гайда“. Събитието бе в рамките на творческата среща „Писателите на Русия и България – идеи и предизвикателства на ХХI век“. \r\nТой е автор на над 50 сценария на игрални, документални и анимационни филми. През 1980 г. е член на международното жури на 30-ия Берлински международен кинофестивал. Автор е на романите „Петокнижие Исаково“, „Далеч от Толедо“ и „Сбогом, Шанхай“, последните два с международни отличия. Анжел Вагенщайн е най-превежданият български писател за всички времена.", "date": "2018.05.28", "title": "Варна: Кинопанорама на филмовото творчество на Анжел Вагенщайн се провежда в СОК „Камчия“"}
{"url": "http://www.focus-news.net/news/2018/05/28/2527150/avni-arifi-glaven-pregovaryasht-v-tehnicheskiya-dialog-sas-sarbiya-nay-kasno-do-kraya-na-godinata-shte-bade-sazdadena-asotsiatsiyata-na-srabskite-obshtini.html", "text": "Главният преговарящ на Косово в техническия диалог със Сърбия Авни Арифи увери, че най-късно до края на текущата година ще бъде създадена Асоциацията на сръбските общини, ако целият процес ще бъде в съответствие с Конституцията и приложимите закони на Косово, съобщава електронното издание Gazeta Express.\r\nВ интервю за Epoka e Re  Арифи заяви, че Прищина полага максимални усилия, за да изпълни международните си задължения, поети с подписването на Брюкселското споразумение, постигнато между Косово и Сърбия в диалога, подпомаган от Европейския съюз. Именно този документ предвижда създаване на Асоциация на сръбските общини в Косово.\r\nНа запитване дали въпросът ще бъде прехвърлен в последната фаза на диалога между Косово и Сърбия, която се очаква да започне тази година, Арифи не даде конкретен отговор. Той увери единствено, че косовската страна остава ангажирана да изпълни всички поети международни задължения. „Работим, за да изпълним нашите международни задължения\", заяви Арифи за ежедневника. \r\nПравителството на Косово създаде екип, съставен от косовски сърби, който понастоящем изготвя статута на Асоциацията. Проектът ще бъде предаден на правителството и ще бъде изпратен на Конституционния съд, за да се провери дали статутът е в съответствие с Основния закон на най-младата държава на Балканите. Косовските сърби искат Асоциацията да има изпълнителни правомощия – настояване, на което Прищина се противопоставя. Тереза Герова", "date": "2018.05.28", "title": "Авни Арифи, главен преговарящ в техническия диалог със Сърбия: Най-късно до края на годината ще бъде създадена Асоциацията на сръбските общини"}
{"url": "http://www.focus-news.net/news/2018/05/28/2527130/toma-bikov-gerb-prez-poslednite-10-godini-bsp-osnovno-gubi-izbori-no-za-sazhalenie-taka-i-ne-se-nauchiha-da-go-pravyat.html", "text": "БСП през последните 10 години основно губи избори, но за съжаление на политическата среда така и не се научиха да го правят. Това каза по време на брифинг народният представител от ПГ на ГЕРБ Тома Биков, предаде репортер на Агенция „Фокус“.   \r\n„Когато загубиш, би трябвало да анализираш причините“, каза Биков. По думите му обаче БСП поставят под въпрос изборния процес по принцип заради Галиче и обобщават, че изборният процес в България е опорочен по принцип. Според него това означава, че те искат да дойдат на власт не през избори. „Това е опасен път за България. БСП е втората политическа сила в страната и има своето влияние. Би трябвало да се държи малко по-отговорно“, заяви Биков. „Специално за Галиче там бяха всички медии. Няма нужда Кирил Добрев да обобщава какво се е случило“, допълни той. \r\nДеница КИТАНОВА", "date": "2018.05.28", "title": "Тома Биков, ГЕРБ: През последните 10 години БСП основно губи избори, но за съжаление така и не се научиха да го правят"}
{"url": "http://www.focus-news.net/news/2018/05/28/2527156/darzhavniyat-glava-rumen-radev-shte-se-sreshtne-s-vtori-uchenicheski-gvardeyski-otryad-kam-osnovno-uchilishte-d-r-petar-beron-v-pleven-na-29-may.html", "text": "На 29 май, вторник, президентът Румен Радев ще приеме на „Дондуков“2 младежите от Втори ученически гвардейски отряд към Основно училище \"д-р Петър Берон\" в Плевен. Това съобщиха от прессекретариата на държавния глава.\r\nВ 12.45 часа пред парадния вход на Администрация на Президента държавният глава и учениците ще наблюдават програма, подготвена от Националната гвардейска част. \r\nСлед това президентът ще отправи приветствие към младите гвардейци в „Гербова зала“.", "date": "2018.05.28", "title": "Държавният глава Румен Радев ще се срещне с Втори ученически гвардейски отряд към Основно училище \"д-р Петър Берон\" в Плевен на 29 май"}
{"url": "http://www.focus-news.net/news/2018/05/28/2527155/plovdiv-s-2-300000-leva-podmeniha-asansyorite-v-hirurgichniya-blok-na-universitetska-bolnitsa-sveti-georgi-v-grada.html", "text": "С 2 300000 лева подмениха с нови асансьорите в Хирургичния блок на УМБАЛ „Свети Георги” в Пловдив. Това съобщи пред журналисти директорът на Университетска болница проф. д-р Карен Джамбазов, предаде репортер на Радио „Фокус”-Пловдив. По думите на директора старите асансьори са били по на 30 години, от 80-те години. „При едно от предишните посещения на премиера Бойко Борисов заседнахме заедно с него в един от тях”, посочи проф. д-р Карен Джамбазов. Общо асансьорите в блока са 18 на брой, като от тях 13 са вече подменени. В момента те са по-бързи и безопасни. Държавната субсидия по проекта е в размер на 1500000 лева, а останалите средства са от болницата. Д-р Карен Джамбазов каза още, че се прави и реорганизация на дейността за товаро-разтоварване в болницата, за да може пациентите да не чакат. На ден през асансьорите в Хирургичния блок на УМБАЛ „Свети Георги” в Пловдив минават по около 5500 души. В рамките на един, или два месеца ще бъдат пуснати и останалите пет асансьора.\r\nПоради естеството на болничния комплекс, който се отличава с денонощен режим на работа, асансьорните уредби се използват денонощно без прекъсване. Сградата е 13-етажна и в нея се помещават 25 клиники и отделения, в т.ч. и Спешно приемно отделение.\r\nДнес премиерът Бойко Борисов посети болницата и се повози на новите асансьори.\r\nЦветана ТОНЧЕВА", "date": "2018.05.28", "title": "Пловдив: С 2 300000 лева подмениха асансьорите в Хирургичния блок на Университетска болница „Свети Георги“ в града"}
{"url": "http://www.focus-news.net/news/2018/05/28/2527158/ivitsa-dachich-prishtina-se-opitva-da-izolira-srabskiya-pravoslaven-manastir-visoki-dechani.html", "text": "От дълго време Прищина работи за изолиране на сръбския православен манастир Високи Дечани. Това заяви първият дипломат на Белград Ивица Дачич, предава Tanjug, държавната информационна агенция на западната ни съседка.\r\nДачич направи изявлението си във връзка с опитите на властите в Прищина да изградят път в защитената зона на манастира, който след отцепването на Косово остана на територията  на най-младата държава на Балканите. Съгласно думите на Дачич, действията на властите в зоната около манастира е още един показател за начина, по който Прищина се отнася към религиозното, културно и историческо наследство на Сърбия в Косово.\r\nПрипомняйки, че Дечани е включен в Списъка на световното културно и природно наследство на ЮНЕСКО, сръбският външен министър заяви, че реакцията в тази връзка на някои международни организации е хубава сама по себе си, но и недостатъчна, тъй като Прищина ще продължи със строителството в района. Тереза Герова", "date": "2018.05.28", "title": "Ивица Дачич: Прищина се опитва да изолира сръбския православен манастир Високи Дечани"}
{"url": "http://www.focus-news.net/news/2018/05/28/2527157/plovdiv-modernizirana-e-klinikata-po-anesteziologiya-i-intenzivno-lechenie-kam-umbal-sveti-georgi.html", "text": "Модернизирана е Клиниката по анестезиология и интензивно лечение към УМБАЛ „Свети Георги“. Това съобщи пред журналисти директорът на болницата проф. д-р Карен Джамбазов, предаде репортер на Радио „Фокус”-Пловдив. Проектът за преустройството, техническото обновяване и модернизацията на клиниката включва строително-ремонтни дейности и доставки на медицинско оборудване и специално обзавеждане. Стойността на инвестицията в СМР е 2 886 823 лв. От бюджета на МЗ са предоставени капиталови средства в размер на 2 250 000 лв. Останалите средства, необходими за финансиране на строителството (638 хил. лв.), както и средствата за осигуряване на всички доставки на специализирано оборудване и обзавеждане (342 хил. лв.) се осигуряват поетапно от собствените приходи на лечебното заведение. Общо инвестициите в доставки и строителство възлизат на 3 230 000 лв. \r\nКлиниката по анестезиология и интензивно лечение на УМБАЛ „Свети Георги“ е единствената по рода си като капацитет и възможности диагностично-лечебна структура за осигуряване на интензивно лечение в Южен Централен район при спешни и други тежки остри състояния. КАИЛ разполага с 22 специализирани легла за интензивно лечение, но материално-техническата й база беше изключително остаряла и не отговаряше на съвременните изисквания за технология и оборудване в областта на интензивното лечение и спешната реанимация. Извършеното цялостно обновяване значително подобри условията за провеждане на лечебния процес и в частност на т. нар. персонализирана медицина, обясни д-р Костадин Чифлигаров от КАИЛ на УМБАЛ „Свети Георги“. В момента условията в КАИЛ не се различават от тези в най-модерните интензивни клиники и отделения по света, стана ясно днес по време на посещението на премиера Борисов.\r\nДнес премиерът Бойко Борисов разгледа и Клиниката по нервни болести, която е пребазирана в Хирургичния блок на болницата от една от най-старите сгради на лечебното заведение в База 1 на болницата на бул. „Васил Априлов“ №15А. „Материално-техническата база беше изключително остаряла и рушаща се, което налагаше големи инвестиции. Същевременно с това в клиниката се приемат и лекуват болните с остри мозъчни инсулти. Болничните звена, с които Клиниката по нервни болести трябва да е в постоянно взаимодействие в хода на диагностиката и обслужването на тежки инсулти, се намират в другата база – База 2,  която е отдалечена на километри. Липсата на възможности за бърза комуникация и взаимодействие между болничните звена беше пречка пред ефективната медицинска помощ, особено за случаите на остри мозъчни инсулти”, обясни д-р Джамбазов.\r\nВ момента Клиниката по нервни болести е разположена на 4-и и 5-и етаж в База 2 – Хирургичния блок, където са останалите звена, с които трябва да комуникира: Спешно приемно отделение, КАИЛ, Образна диагностика, Неврохирургия, Инвазивна кардиология.\r\nИнвестицията в пребазирането включва строителство и оборудване на стойност над 538 хил. лв., като строителните работи възлизат на близо 396 хил. лв, а доставките на специализирано оборудване и ново обзавеждане – около 142 хил. лв. В резултат на извършените архитектурни и строителни работи на 4-ия етаж в сградата на Хирургичния блок е създадено специализирано Отделение за лечение на остри инсулти с 8 болнични легла и Сектор за интензивно наблюдение  и лечение на болни в критични неврологични състояния с 5 болнични легла. Следващият етаж е зает от Отделението по обща неврология с 12 болнични стаи, всяка с по 2 легла.\r\nС пребазирането, болничните структури по нервни болести, КАИЛ, образна диагностика, неврохирургия и инвазивна кардиология получиха възможности за ефективно взаимодействие, а Клиниката по нервни болести – възможност за бърза комуникация със Спешно отделение. Новите условия са предпоставка в близко бъдеще да се създаде Високотехнологичен мозъчносъдов център, единствен не само за Пловдив, но и за целия Южен Централен район. В момента подобни действащи центрове има в София и Варна.\r\nЦветана ТОНЧЕВА", "date": "2018.05.28", "title": "Пловдив: Модернизирана е Клиниката по анестезиология и интензивно лечение към УМБАЛ „Свети Георги“"}
{"url": "http://www.focus-news.net/news/2018/05/28/2527162/stara-zagora-kmetat-zhivko-todorov-zabrani-braneto-na-lipov-tsvyat-na-teritoriyata-na-obshtinata.html", "text": "Със заповед на кмета Живко Тодоров се забранява чупенето на клони и брането на цвят от липите, растящи върху терени общинска и държавна собственост, в строителните граници на населените места от община Стара Загора, съобщиха от пресцентъра на общината.  Тази година липовите дръвчета по старозагорските улици подраниха и вече са отрупани с цветове. Заповедта предвижда забрана на събирането и използването на липов цвят и цветен прашец от прилежащите площи (тротоари, улици и др.) на липовата дървесна растителност. \r\nВ нея се уточнява, че на виновните лица ще се съставят актове за административни нарушения. Контролът по изпълнение на заповедта е възложена на началник отдел „Опазване на обществения ред и управление при кризи” на Община Стара Загора.", "date": "2018.05.28", "title": "Стара Загора: Кметът Живко Тодоров забрани брането на липов цвят на територията на общината"}
{"url": "http://www.focus-news.net/news/2018/05/28/2527160/ministar-neno-dimov-rabotim-za-namalyavane-na-tezhestta-za-biznesa.html", "text": "Внимателно трябва да подхождаме и към човека, и към средата, в която той работи, и към средата, в която живее. В това е голямата отговорност, която поемат социално отговорните фирми. Но те трябва да имат партньор – местната общност е един от партньорите, общината е другият, а правителството – трети. Затова се опитахме през последната година ясно да подадем ръка на четирите големи работодателски организации у нас, да коментираме възможностите, чрез които държавата може да облекчи тяхната работа така, че да имат повече време да се занимават и със социално отговорна политика. Това заяви министърът на околната среда и водите Нено Димов на церемонията по връчване на учредената от Конфедерацията на работодателите и индустриалците в България (КРИБ) награда за „Социално отговорна компания – партньор на община” за  2017 г. в област Хасково, съобщиха от пресцентъра на Министерството на околната среда и водите.\r\nМинистърът съобщи, че с приемането на предложените от МОСВ промени в Закона за опазване на околната среда (ЗООС), на практика кабинетът дава възможност за съвместяване на трите най-тежки процедури – оценката за въздействие върху околната среда (ОВОС), комплексното разрешително и доклада по Севезо (директива за контрол на риска от големи промишлени аварии). \r\n„Имахме много дълги и много тежки разговори с работодателските организации и мисля, че намерихме добро решение и за нас, и за тях – така, че да им дадем възможност повече да се грижат за своите служители, за клиентите си и за околната среда“, посочи министър Димов. Той връчи учредените от КРИБ три специални награди: на „Язаки България“ ЕООД – за социално отговорна компания, инвеститор в човешкия капитал, на Природозащитения център „Източни Родопи“ – за социално отговорна компания, утвърждаваща община Маджарово като природозащитен център и на кмета на община Минерални бани Мюмюн Искендер – за укрепването на общината като Балкански център за балнеотуризъм.", "date": "2018.05.28", "title": "Министър Нено Димов: Работим за намаляване на тежестта за бизнеса"}
{"url": "http://www.focus-news.net/news/2018/05/28/2527164/kurir-makedoniya-v-bosna-i-hertsegovina-padna-helikopter.html", "text": "Хеликоптер катастрофира на територията на община Братунац в Босна и Херцеговина, съобщава скопското електронно издание „Курир“.\r\nНаличната към настоящия момент информация е оскъдна  - известно е, че инцидентът се е случил около 12:30 часа местно време. На място са пристигнали полицейски служители, медици и пожарникари. Остава неясно дали има загинали в катастрофата и за какъв тип хеликоптер става въпрос. Тереза Герова", "date": "2018.05.28", "title": "„Курир“ (Македония): В Босна и Херцеговина падна хеликоптер"}
{"url": "http://www.focus-news.net/news/2018/05/28/2527161/ministar-nikolay-nankov-predvizhdame-do-kraya-na-2021-godina-da-badat-izgradeni-160-km-ot-avtomagistrala-hemus.html", "text": "Предвиждаме до края на 2021 година да бъдат изградени 160 км от автомагистрала „Хемус“. Това съобщи по време на дискусия на тема „Магистрала “Хемус” – възраждане на българския Север” във Велико Търново министърът на регионалното развитие и благоустройството Николай Нанков, предаде репортер на Радио „Фокус“ – Велико Търново. Той подчерта, че скоростният път ще бъде построен основно с приходи от националния бюджет. В момента се водят разговори и за евентуално пренасочване на средства по ОП „Транспорт“ за АМ „Струма“ към АМ „Хемус“. Средства за строителството на северната магистрала ще бъдат генерирани и от ТОЛ системата. „Един от ангажиментите, които поех миналата година бе за въвеждане на ТОЛ системата, като наш основен приоритет.  В момента сме извървели и 2/3 от  пътя. Довършихме тежката обществена поръчка, сключихме договор и сме почти на 35-40% изпълнение, т.е. от средата на другата година ние ще започнем да генерираме ресурс, който ще ни направи финансови независими. Тези средства ще направят и пътния бюджет устойчив от финансова гледна точка“, заяви министър Нанков. \r\nТой посочи, че АМ „Хемус“ ще бъде изградена по-бързи от прогнозируемите срокове. Очаква се магистралата да бдъе изградена до 2024 година. Министър Нанков припомни, че вече е започнало реалното строителство на участъка от Ябланица до пътен възел Боаза, с дължина 9,3 км. До година и половина дейностите в тази отсечка ще приключат. Приключва и проектирането на 52 км от трасето между пътен въззел „Боаза“ и разклона за Ловеч. Участъкът е препроектиран, което ще спести на държавата между 200 и 300 млн. лева. Очаква се през август да стартират тръжните процедури за строителство, а до 2020 година този участък да е изцяло изграден. През лятото на тази година ще започне и тръжната процедура за 85 км в отсечката от разклона за Ловеч – Плевен до разклона за път I-5 Русе – Велико Търново. Очаква се до 2021 година изграждането на този участък да е приключило.  До 2024 година трябва да е готов и най-изостаналата в проектна готовност отсечка,от път I-5 Русе – Велико Търново до пътен възел „Буховци“, който е с дължина 90 км. В момента приключва и процедурата по проектиране на участъка от пътен възел „Буховци“ до пътен възел „Белокопитово“, като се очаква в рамките на два-три месеца да стартира реалното му изграждане. „Преди 2 седмици Европейската комисия гласува доклад и даде АМ „Тракия“ като един от трите най-добри примери за успешното приложение на кохезионната политика в страни членки на ЕС. Убедени сме, че АМ „Хемус“ ще има същия положителен ефект за Северна България. В рамките на 5 до 7 години има реален шанс Северна България да се развие по подобие на Южна, чрез изграждането на тези инфраструктурни обекти“, посочи Нанков визирайки освен АМ „Хемус“, също така и пътя Русе-  Велико Търново.\r\nНадежда КРЪСТЕВА", "date": "2018.05.28", "title": "Министър Николай Нанков: Предвиждаме до края на 2021 година да бъдат изградени 160 км от автомагистрала „Хемус“"}
{"url": "http://www.focus-news.net/news/2018/05/28/2527166/veliko-tarnovo-domat-za-stari-hora-mariya-luiza-v-svishtov-chestva-108-godini-ot-osnovavaneto-si.html", "text": "Домът за стари хора „Мария Луиза“ в Свищов чества 108 години от основаването си, съобщиха от пресцентъра на Общината.  Директорът на Дома Сийка Петкова откри тържеството с кратко слово, след което даде думата на кмета на Свищов Генчо Генчев. Той приветства възрастните хора с техния празник и поднесе от името на общинското ръководство подарък за всички потребители – диспенсер за топла и студена вода. Генчо Генчев не пропусна да поздрави и целия персонал, полагащ ежедневни грижи за комфорта и здравето на всички потребители. Председателят на Съвета на потребителите –Кремяна Бакърджиева също отправи поздрав към ръководството и служителите на Дома за стари хора, както и към всички домуващи в него. Тя поднесе на директорката пъстър букет с цветя и изрази специални благодарности към кмета на Свищов, за това, че не ги забравя и често ги посещава.\r\nОтец Михаил отслужи празничен водосвет, а кметът на Свищов и този път не пропусна да запали свещ в новоизградения параклис. За доброто настроение на всички се погрижиха – Трио „Нове“, с ръководител Корнелия Чекелева; детски танцов състав „Българче“, с. Българско Сливово; детска певческа група „Славейче“, детски танцов състав „Звездици“ и детски танцов състав „Пламъче“, при читалище „Просвета – Драгомирово 1912“- с. Драгомирово. От страна на домакините в празничната програма взеха участие – Събка Миленкова; новосформираната певческа група „Пролет 2018“, с членове: Иванка Костадинова, Гаѝтана Караджова, Петра Георгиева, Йорданка Данчева и Георги Давидов; и Кремяна Бакърджиева, която представи авторското си стихотворение „Нашият дом“.\r\nОфициални гости на събитието бяха кметът на община Свищов Генчо Генчев, зам.-кметът Анелия Димитрова, секретарят на Общината Любомира Петрова, ръководителят на общинска служба „Социални дейности“ Анелия Димитрова, директорът на Домашен социален патронаж Милена Дончева, директорът на Центъра за настаняване от семеен тип на пълнолетни лица с деменция – с. Овча могила Данчо Кръстев, началникът на отдел „Хора с увреждания и социални услуги“ към дирекция „Социално подпомагане“ Росица Станчева и кметовете на с. Драгомирово Марин Крачунов, и с. Българско Сливово Радослав Атанасов.", "date": "2018.05.28", "title": "Велико Търново: Домът за стари хора „Мария Луиза“ в Свищов чества 108 години от основаването си"}
{"url": "http://www.focus-news.net/news/2018/05/28/2527167/reuters-ispanskiyat-parlament-shte-glasuva-vot-na-nedoverie-sreshtu-premiera-mariano-rahoy-v-petak.html", "text": "Министър-председателят на Испания Мариано Рахой ще се изправи пред вот на недоверие в края на работната седмица след мащабен корупционен скандал, засегнал десетки членове на водената от него дясноцентристка Народна партия (НП), предава Reuters.\r\nИспанският парламент постигна консенсус дебатите и гласуването да се проведат съответно в четвъртък и петък. Вотът бе предложен от опозиционната Испанска социалистическа работническа партия, която може да събере достатъчно подкрепа, за да свали Рахой от власт. \r\nОпозиционните партии се възползват от слабостта на премиера, след като 29 души, свързани с НП, бяха осъдени миналия четвъртък за престъпления, включващи злоупотреба с влияние и фалшифициране на сметки, в кулминацията на дългогодишен процес за корупция.\r\nВ петък Рахой заяви, че възнамерява да завърши четиригодишния мандат и че присъдите за корупция не засягат нито един член на неговото правителство. Агенцията припомня, че 63-годишният министър-председател „оцеля“ през юни след вот на недоверие.Тереза Герова", "date": "2018.05.28", "title": "Reuters: Испанският парламент ще гласува вот на недоверие срещу премиера Мариано Рахой в петък"}
{"url": "http://www.focus-news.net/news/2018/05/28/2527168/dva-avtobusa-i-lek-avtomobil-vsichki-s-rumanska-registratsiya-katastrofiraha-na-patya-ruse-byala.html", "text": "Два автобуса и лек автомобил, всички с румънска регистрация, катастрофираха на 11-ти км по пътя Русе-Бяла. Това съобщиха за Агенция \"Фокус\" от ОДМВР-Русе. При инцидента няма пострадали. Вероятната причина е, че заради намаляване на скоростта на първите две превозни средства, третото се е ударило в тях. За кратко движението в района е било затруднено, но сега се осъществява нормално.", "date": "2018.05.28", "title": "Два автобуса и лек автомобил, всички с румънска регистрация, катастрофираха на пътя Русе-Бяла"}
{"url": "http://www.focus-news.net/news/2018/05/28/2527170/afp-edinadeset-disidenti-ot-fark-sa-likvidirani-pri-operatsiya-na-kolumbiyskata-armiya.html", "text": "Единадесет дисиденти от разформированата партизанска  \"Революционните въоръжени сили на Колумбия - народна армия\" (ФАРК) са ликвидирани при операция на колумбийската армия в южната част на страната, предава AFP.\r\nОперацията остави „11 загинали и двама ранени, включително непълнолетни, рекрутирани насила\", заяви министърът на отбраната Луис Карлос Вилегас пред местните медии.\r\nГрупата е била част от крило на ФАРК, отказало да подпише мирно споразумение с правителството в Богота на президента Хуан Мануел Сантос, постигнато през 2016 г. Тереза Герова", "date": "2018.05.28", "title": "AFP: Единадесет дисиденти от ФАРК са ликвидирани при операция на колумбийската армия"}
{"url": "http://www.focus-news.net/news/2018/05/28/2527159/ministar-nikolay-nankov-do-2019-godina-shte-badat-remontirani-vsichki-tuneli-koito-sa-chast-ot-tnt-mrezhata.html", "text": "До 2019 година ще бъдат ремонтирани всички тунели, които са част от TNT мрежата. Това съобщи по време на дискусия на тема „Магистрала “Хемус” – възраждане на българския Север” във Велико Търново министърът на регионалното развитие и благоустройството Николай Нанков, предаде репортер на Радио „Фокус“ – Велико Търново. Той посочи, че ремонтите ще се извършват със средства не само от бюджета на Агенция „Пътна инфраструктура“, но и на такива, отпуснати от Министерски съвет в бъдеще. „Дано имаме преизпълнение на бюджет, както миналата година, но ще имаме достатъчно ресурс след като въведем и ТОЛ таксите през 2019 година, да направим ударно, до края на 2019 година, онези ремонт, които няма да успеем да направим през тази година“, заяви министър Нанков. Той припомни, че през тази година трябва да завърши ремонтът на двата тунела на АМ „Хемус“. Със средства от бюджета поетапно ще бъде ремонтиран тунел „Траянови врати“ на автомагистрала Тракия през тази и следващата година. Предвижда се ремонт и на тунела на обходния път в Ловеч. Нанков съобщи,че е подписан договор за цялостен ремонт на околовръстното шосе на Ловеч, който е в тежко експлоатационно състояние. Ремонтите ще се извършват с европейско финансиране. Николай Нанков съобщи, че в момента се разглежда и техническия проект за ремонта на тунел „Кривина“ на автомагистрала Струма. Министърът подчерта, че повечето от тунелите и мостовите съоръжения не са ремонтирани близо 35-40 години.\r\nМинистър Нанков заяви също, че до края на есента ще започне ремонтът на тунелите по пътя Велико Търново – Русе. Той посочи, че до 40 дни ще бъде изготвен техническия проект за ремонта на съоръженията, които се намират на територията на Велико Търново, а след това ще бъде избран и изпълнителя. Ако няма обжалване на процедурата, ремонтите ще стартират още през есента. Рехабилитацията ще се извърши с държавни средства. Нанков подчерта, че тунелите не са ремонтирани повече от 30 години. Министърът посочи, че област Велико Търново е една от областите с най-много ремонтирани пътни участъци през миналата година. Той припомни рехабилитацията на пътя Велико Търново – Горна Оряховица през Арбанаси, която ще продължи и през тази година, пътя на Самоводене – Ресен и на редица пътни отсечки в община Павликени. Предстои да се направи ремонт на пътните отсечки  Присово – Миндя, Стражица – Антоново и път II-11, който е  успореден на Дунав и преминава през землището на село Вардим – с дължина 11 км. „От бъдещите приходи от ТОЛ системата ще има финансиране за общински пътища. Почти ще удвоим субсидията, която държавата предоставя на общините, в размер на 50 млн. лева. Това ще е още едно рамо за общинските бюджети, за да поддържат в по-добро състояние общинските си пътища и съоръженията по тях“, допълни Николай Нанков.\r\nНадежда КРЪСТЕВА", "date": "2018.05.28", "title": "Министър Николай Нанков: До 2019 година ще бъдат ремонтирани всички тунели, които са част от TNT мрежата"}
{"url": "http://www.focus-news.net/news/2018/05/28/2527135/tsvetomir-paunov-gerb-v-izbornite-spisatsi-v-galiche-kategorichno-nyama-dopisvane-na-hora.html", "text": "В изборните списъци в Галиче категорично няма дописване на хора. Това каза по време на брифинг Цветомир Паунов, административен секретар на ГЕРБ,  предаде репортер на Агенция „Фокус“. Паунов подчерта, че само двама-трима души са дописани, тъй като са били длъжностни лица. Административният секретар на ГЕРБ посочи, че не разбира интерпретацията на БСП защо на втори тур кандидатът на ГЕРБ е спечелил. По думите му гласовете идват от коалиционния им партньор на национално ниво. Паунов припомни, че  изборите се провеждат съгласно ИК и всички членове на ОИК и СИК са разпределени с право на представителство на всички политически партии. „Във всяка една изборна секция политическите партии имат застъпници“, допълни Паунов. Той обърна внимание, че изборите в кметство Галиче предизвикаха много голям интерес. „Общественият фокус, който беше насочен към кметство Галиче беше допълнителна предпоставка да може обективно да се следи избора в кметството“, заяви Паунов. \r\nДеница КИТАНОВА", "date": "2018.05.28", "title": "Цветомир Паунов, ГЕРБ: В изборните списъци в Галиче категорично няма дописване на хора"}
{"url": "http://www.focus-news.net/news/2018/05/28/2527171/d-r-elena-chalganova-istorik-georgi-izmirliev-vazpriema-ideyata-che-balgarskiyat-narod-mozhe-da-poluchi-svoeto-osvobozhdenie-edinstveno-po-patya-na-vaorazhenata-borba.html", "text": "Георги Измирлиев възприема идеята, че българският народ може да получи своето освобождение единствено по пътя на въоръжената борба и затова посвещава живота си на революционната идея. Това каза за Радио „Фокус“ – Пирин д-р Елена Чалгънова, историк и уредник в Регионален исторически музей – Благоевград по повод 142 годишнина от смъртта на революционера. Тя отбеляза, че това се случва през 1873 година. „Измирлиев заминава за Одеса, където се записва във Одеското военно-пехотно училище и след една година обучение е  зачислен на стаж в град Николаев. Именно там се осъществява и прочутата среща между Георги Измирлиев и големият ни поет и революционер Христо Ботев. От Регионален исторически музей – Благоевград в родната къща на Македончето дори сме експонирали едно факсимиле от страница 8 на оригиналното тефтерче на Ботев, където той е записал името на Георги Измирлиев“, каза още д-р Чалъгнова. Тя добави, че според  някои автори и историци смятат, че Ботев е виждал в лицето на Македончето бъдещия военен ръководител на въстанието от 1875 година – Старозагорското. „Под влиянието на Христо Ботев и неговото пламенно слово, Георги Измирлиев напуска военното училище и многообещаващата военна кариера, която го е очаквала“, подчерта д-р Чалгънова.\r\nЛивия НИНОВА", "date": "2018.05.28", "title": "Д-р Елена Чалгънова, историк: Георги Измирлиев възприема идеята, че българският народ може да получи своето освобождение единствено по пътя на въоръжената борба"}
{"url": "http://www.focus-news.net/news/2018/05/28/2527146/premierat-boyko-borisov-dori-ne-sam-vizhdal-nashiya-kandidat-za-kmet-v-galiche.html", "text": "Дори не съм виждал нашия кандидат за кмет в Галиче. Не съм се срещам с партийната организация там. Това каза пред журналисти в Пловдив министър–председателят Бойко Борисов, помолен да коментира изборния резултат в селото, предаде репортер на Радио „Фокус”-Пловдив. „БСП за всички избори искат касиране, да ги касират и тези”, добави премиерът.\r\nНа стълбите пред болницата го пресрещна жена, която му каза: „Г-н Борисов, искаме да държите за младите, за лекарите, уважавайте и учителите! Вие сте най-свестният политик в света. Да сте живи и здрави!” Борисов я помоли да спре с думите: „Моля ви се, после ще кажат, че нарочно съм ви повикал тук, за да ме хвалите!”\r\nЦветана ТОНЧЕВА", "date": "2018.05.28", "title": "Премиерът Бойко Борисов: Дори не съм виждал нашия кандидат за кмет в Галиче"}
{"url": "http://www.focus-news.net/news/2018/05/28/2527169/smolyan-tsarkvata-sv-duh-v-grada-otbelyaza-hramoviya-si-praznik.html", "text": "Смолянчани отново показаха смирение и почит към Светия Дух, изпълнили едноименната църква в града на първия ден след Петдесетница – понеделник. Храмовият празник на църквата „Св. Дух“ в Смолян  бе и първи храмов празник тук за скоро назначения енорийски свещеник Иван Василев. Това съобщиха от Архиерейско наместничество – Смолян.\r\nБожествената света Литургия за храмовия празник бе възглавена от архиерейския наместник на Смолянска духовна околия Негово Високопреподобие  архимандрит Висарион, който служи заедно с енорийския свещеник Иван Василев, секретаря на Архиерейското наместничество иконом Запрян Шиков от църквата „Св. Неделя“ в Райково и отец Васил Маджаров от църквата „Св. Николай Чудотворец“ в Устово. Помощници в служението бяха икодяконите  Даниел Апостолов,  Георги Гаджев и Илия Михайлов. Разбира се, определена роля за празничността на Литургията имаха и хористите от църковния хор при храм „Св. Дух“. Архимандрит Висарион и иконом Запрян Шиков осветиха принесените с благодарност питки, хляб и сладкиши. А в двора на църквата бе отслужен празничен водосвет.\r\nАрхимандрит Висарион благослови всички присъстващи и семействата им, пожела Бог да пази този град и жителите му, които да принасят благодарствени молитви. Той се обърна към всички с призив да имаме Божия любов и общението със Светия Дух, за да имаме в сърцата си мир и благодат.  Както посочва св. ап. Павел: „Плодът на Духа е: любов, радост, мир, дълготърпение, благост, милосърдие, вяра, кротост, въздържание,  себеобуздание…“  Изключително необходимо за днешния ни ден!  А св. апостол Матей пише: „Светият Дух обогатява човека с духовни дарове и плодове духовни, украсява човека и с многообразни добродетели, прави го дърво добро и плодоносно …“\r\nНеслучайно Църквата е установила празнуването на Светия Дух, който е Животворящ,  Единосъщен с Отца и Сина, който е Подател на живота и който е говорил чрез пророците. Който е навсякъде. И у нас самите… и би трябвало да се научим да го слушаме. Да го поканим „да ни очисти от всяка сквернота и да спаси нашите души“. Колко размисли предизвикват тези слова за времето, в което живеем, и за нашето желание или нежелание да обичаме Истината, да я пазим и вървим напред успешно.\r\nХрамовият празник завърши с изпълнение на „Многая лета“ и с благословена трапеза.", "date": "2018.05.28", "title": "Смолян: Църквата „Св. Дух“ в града отбеляза храмовия си празник"}
{"url": "http://www.focus-news.net/news/2018/05/28/2527174/dots-d-r-aleksandar-grebenarov-mni-14-desetiletiya-po-kasno-makedonskiyat-vapros-otnovo-e-otvoren-i-problemite-ne-se-reshavat-a-narastva.html", "text": "14 десетилетия по-късно Македонският въпрос отново е отворен и всъщност проблемите не се решават, а нараства. Това каза в интервю за Радио „Фокус“ – Пирин доц. д-р Александър Гребенаров, председател на Македонският научен институт. Той обясни, че днес в Благоевград се провежда Международна научна конференция, на която се обсъжда именно темата за Македонският въпрос.\r\n„Бих посъветвал и помолил, който има възможност нека да присъства на днешната конференция, която ще се проведе в Югозападен университет „Неофит Рилски“. Тя е разделена в два панела, в рамките на които участие ще вземат много историци от страната и чужбина. В рамките на форумът ще разгледаме различни теми, свързани с Македонският въпрос – от неговият генезис. Ще се върнем 140 години назад до злополучният Берлински конгрес, който разделя Македония, отделя българските земи от Княжество България до днес“, каза още доц. д-р Гребенаров.\r\nТой добави, че днес Македонският възел отново е отворен и всъщност проблемите не се решават, а нарастват. „Виждате например какво се случва с името на Македония. Вече над 25 години Гърция и Р Македония не могат да се разберат, виждате че има нови държави в Западните Балкани, които също имат някакви интереси спрямо Македония. Виждате, че дори Турция и Румъния имат някакви интереси – етнически или религиозни към Македония. Така че на мен ми се струва, че „възелът“ се заплита“, подчерта доц. д-р Гребенаров.\r\n„България непрекъснато тича след събитията – не е нормално вече над 25 години проблемите ни с Македония да са актуални“, коментира той.\r\n„Знаете, че ние признахме Македония и то безусловно, без да поставяме нашите условия за име, за език, за история. Години по-късно сключваме договори, декларации и какво ли не, но това са все неща, които се случват след събитията. Трябваше категорично преди години да поставим нашите искания, нашите условия и да кажем, че това е нашата история“, каза още доц. д-р Гребенаров. Според него е недопустимо историята ни да се ограбва, да се преиначава, защото нашите предци ще се „завъртят в гроба“.\r\nПо думите на доц. д-р Гребенаров няма „рецепта“ за правилен подход по отношение проблемите между България и Македония. „Трябва да правим опити. Може би една от стъпките е комисията, която се създаде между България и Македония, свързана с историята. Лично аз обаче съм малко песимист за нейното функциониране и за това, че тя ще реши въпросите. Сред политиците има едно виждане, според което историята трябва да се остави на историците, а те щели да се занимават с политика.  За мен това е едно невярно твърдение и в един момент то може да изиграе лоша шега на самите политици, защото задачата на историците е да прочетем историята от начало до край такава, каквато е – и с позитивните, и с негативните страни, а пък политиците е ясно, че няма да харесат негативите, но за това не са виновни историците“, подчерта доц. д-р Гребенаров.\r\nТой отбеляза, че историята е такава, каквато е и тя не бива да се променя. „Ще имаме много големи трудности в тази посока и най-вече с колегите от Македония и Гърция, за да може изобщо да седнем, да поговорим, да прочетем изворите и да пишем историята такава, каквато е била, а не да си я измисляме. Фактите и събитията не трябва да се преиначават и променят както е удобно за управляващите“, коментира доц. д-р Гребенаров. Той заяви, че е умерен оптимист относно решаването на проблемите между България и Македония в близко бъдеще. „По-скоро хоризонтът ми е за далечното бъдеще“, отбеляза доц. д-р Гребенаров.\r\nЛивия НИНОВА", "date": "2018.05.28", "title": "Доц. д-р Александър Гребенаров, МНИ: 14 десетилетия по-късно Македонският въпрос отново е отворен и проблемите не се решават, а нараства"}
{"url": "http://www.focus-news.net/news/2018/05/28/2527173/mariya-koteva-v-su-georgi-izmirlievblagoevgrad-georgi-izmirliev-e-edin-mlad-chovek-koyto-v-natsionalen-mashtab-predstavya-pirinskiya-kray-v-aprilskoto-vastanie.html", "text": "Георги Измирлиев е един млад човек, който в национален мащаб представя Пиринския край в Априлското въстание. Това каза пред Радио „Фокус“-Пирин Мария Котева, директор на V СУ „Георги Измирлиев“ – Благоевград. Тя отбеляза, че само 3 училища на територията на България носят името на Георги Измирлиев. Директорът заяви, че за учителския състав на учебното заведение е много важно да предадат знания на децата за Георги Измирлиев. По думите й това е плод на много целенасочена  работа  на всички учители. Директорът добави, че предимство е това, че къщата-музей на Георги Измирлиев е много близо до училището и всяка година  всички ученици я посещават. Мария Котева коментира, че там те слушат беседите на уредниците от музея, а преподавателите по история в училището също се подготвят. „На децата им е интересно, впечатляват се. Наистина е много важно как ще се подходи към историята, към историческата личност, за да се запалят децата, да се научат да уважават миналото, историята и големите личности“, допълни тя.\r\nНатали СТЕФАНОВА", "date": "2018.05.28", "title": "Мария Котева, V СУ „Георги Измирлиев“–Благоевград: Георги Измирлиев е един млад човек, който в национален мащаб представя Пиринския край в Априлското въстание"}
{"url": "http://www.focus-news.net/news/2018/05/28/2527175/makfaks-makedoniya-chlenove-na-chernogorski-prestapen-klan-sa-arestuvani-v-parizh-s-kokain-na-stoynost-25-miliona-evro.html", "text": "Черногорски граждани, членове на наркоклан, са били арестувани във Франция с 69 кг кокаин на стойност около 2,5 милиона евро, предава македонската информационна агенция „Макфакс“, като се позовава на прищинското издание .\r\nСпоред информация, публикувана във френския всекидневник , петима черногорски граждани, сред които и жена, са арестувани от парижката полиция. Както се съобщава, четирима от задържаните са от Котор, а техният куриер, пренасял наркотика от Испания до Франция е от Подгорица.\r\nПо данни на  арестуваните са членове на престъпен клан, а трима души, които са били част от ръководството на клана са успели да избягат. На свой ред френските медии съобщават, че организирана престъпна групировка от Черна гора е разследвана месеци наред от Централната служба за борба с организираната престъпност (OCLC) и Националното звено за борба с разбойничество и контрабандата (BNRBT), по подозрение за контрабанда на оръжие . Уточнява се, че черногорската престъпна групировка работи в района на Париж, Испания и Балканите.\r\nПозовавайки се на източници от разследването, френският вестник , пише, че следователите са разполагали с информация, че едно от лицата ще влезе във Франция от територията на Испания с автомобил, пълен с наркотици. В резултат е задействана операция, в която превозното средство е било барикадирано от френските праовоохранителни органи. При последвалата проверка са открити 69 пакета кокаин, всеки от които – по килограм. Тереза Герова", "date": "2018.05.28", "title": "„Макфакс“ (Македония): Членове на черногорски престъпен клан са арестувани в Париж с кокаин на стойност 2,5 милиона евро"}
{"url": "http://www.focus-news.net/news/2018/05/28/2527178/kyustendil-shofyorat-na-katastrofiraliya-prez-2016-g-avtobus-s-balgarski-uchiteli-v-makedoniya-e-priznat-za-vinoven-ot-sada-v-dupnitsa.html", "text": "По обвинителен акт на Районна прокуратура – Дупница Л.Л. е признат за виновен за предизвикано от него пътно-транспортно произшествие в Република Македония, при което се преобърна автобус с български учители от София. Това съобщиха от Апелативна прокуратура-София.\r\nНа 2 февруари 2016 г. Л. Л. управлявал автобус марка „Сетра“, в който се возели 43-ма пътници. Около 22 ч., на път А-2 Куманово – Крива паланка, в района на с. Опила, общ. Ранковци, моторното превозно средство излязло извън платното за движение отдясно и паднало от височина 5 метра. Вследствие на инцидента пострадали дванадесет души, които са получили различни по вид средни телесни повреди. \r\nВ хода на разследването по делото е установено, че причина за катастрофата е превишената скорост, с която Л. управлявал автобуса. \r\nЛ.Л. е осъден на две години „лишаване от свобода“ с петгодишен изпитателен срок и лишаване от право да управлява МПС за срок от три години. Той ще заплати и направените по делото разноски в размер на 3151,08 лева. \r\nОсъдителната присъда е влязла в сила.", "date": "2018.05.28", "title": "Кюстендил: Шофьорът на катастрофиралия през 2016 г. автобус с български учители в Македония е признат за виновен от съда в Дупница"}
{"url": "http://www.focus-news.net/news/2018/05/28/2527179/prof-d-r-milen-baltov-burgaski-svoboden-universitet-v-hakatona-shte-vzemat-uchastie-uchenitsi-studenti-i-doktoranti-ot-tsyalata-strana.html", "text": "В Хакатона ще вземат участие ученици, студенти и докторанти от цялата страна. Това каза пред журналисти зам.-ректорът на Бургаския свободен университет проф. д-р Милен Балтов, предаде репортер на Радио „Фокус“-Бургас. „Всички участници в рамките на 24 часа ще търсят софтуерни и бизнес решения за приложения, свързани с цифровото градското развитие и териториите с водни пространства, поясни  Проф. Балтов. „В края на Хакатона  всички екипи ще представят своите готови разработки и приложения пред журита включващи изследователи, бизнес и общини. Направленията, в които ще се състезават екипите в Хакатона са няколко Е-кология и водни пространства, Е-туризъм в града, Е-дебати и гражданско участие, Е-плащания и финтех за всеки, Е-море и неговите ресурси, Е-инфраструктура за всеки, Цифрово образование, Цифрови услуги в администрацията и Смарт Енергийни източници“.\r\nПроф. д-р Балтов поясни, че учениците, студентите и докторантите ще формират екипи от минимум 3 и максимум 5 участника. „Задължително от всички участници трябва да има един представител с нетехнически профил. Те следва да имат препоръка от ментор , в която са указани имената на участниците в екипа. Партньори на събитието са Агенция за развитие на София, Столична община,  Русенски университет „Ангел Кънчев“, Техническият университет София – филиал Сливен, белгийският инвеститор „Кодифик“, ИКТ Клъстер Бургас, Big boy pizza и Бургаски гимназии“, поясни още Проф. д-р Милен Балтов.\r\nЕврокомисарят Мария Габриел обяви, че отборът-победител в Хакатона ще бъде поканен на посещение в Брюксел. „Ще бъде едно интересно и иновативно състезание. Състезателите все още не знаят върху какво ще работят. В рамките на 24 часа, затова се нарича Хакатон, като един маратон ще се състезават. Резултатите ще бъдат обявени утре, в 17:30 часа“, поясни още Мария Габриел.\r\nЯнислава КРЪСТЕВА", "date": "2018.05.28", "title": "Проф. д-р Милен Балтов, Бургаски свободен университет: В Хакатона ще вземат участие ученици, студенти и докторанти от цялата страна"}
{"url": "http://www.focus-news.net/news/2018/05/28/2527176/api-vremenno-dvizhenieto-se-osashtestvyava-v-edna-lenta-v-posoka-sofiya-na-am-trakiya-poradi-gasene-na-goryasht-avtomobil-v-avariynata-lenta.html", "text": "Временно движението се осъществява в една лента в посока София на АМ \"Тракия\" поради гасене на горящ автомобил в аварийната лента. Това съобщиха от Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.", "date": "2018.05.28", "title": "АПИ:  Временно движението се осъществява в една лента в посока София на АМ \"Тракия\" поради гасене на горящ автомобил в аварийната лента"}
{"url": "http://www.focus-news.net/news/2018/05/28/2527177/sport-novak-dzhokovich-i-dominik-tiym-zapochnaha-s-pobedi-na-rolan-garos.html", "text": "За 14-ти пореден път в кариерата си Новак Джокович започна с победа участието си на Откритото първенство на Франция по тенис. Сръбският тенисист се класира за втория кръг на „Ролан Гарос“, след като се наложи над Рожерио Дутра Силва от Бразилия с 6:3, 6:4, 6:4. В следващия кръг на състезанието Джокович ще играе с победителя от срещата между Давид Ферер и Хауме Мунар.\r\nЗа втори кръг на престижния турнир се класира и австриецът Доминик Тийм, който отстрани Иля Ивашка след 6:2, 6:4, 6:1. Следващият му съперник ще бъде Стефанос Циципас.", "date": "2018.05.28", "title": "Спорт: Новак Джокович и Доминик Тийм започнаха с победи на „Ролан Гарос“"}
{"url": "http://www.focus-news.net/news/2018/05/28/2527172/dots-d-r-aleksandar-grebenarov-makedonski-nauchen-institut-praznikat-sv-duh-zapochva-da-se-chestva-kato-den-na-makedoniya-v-parvite-godini-sled-parvata-svetovna-voyna.html", "text": "Празникът Св. Дух започва да се чества като Ден на Македония в първите години след Първата световна война. Това каза в интервю за Радио „Фокус“ – Пирин доц. д-р Александър Гребенаров, председател на Македонския научен институт. Той обясни, че идеята се „ражда“ някъде през 1922 година, а вече се реализира от 1923 година. „Денят е подходящ за такова поклонение и преклонения пред мъртвите, защото този ден по християнските канони е посветен на Светата Троица –  Бог отец, Бог Иисус и Бог Дух. Тази Света Троица е много важна от християнска гледна точка, защото на този ден отдаваме почит към всички, които са починали. Поради тази причина така нареченият „мозъчен тръст“ на Македонският научен институт и на Македонското революционно движение, на този ден да бъде отбелязана паметта на всички загинали и на всички, които са се борили за освобождението на Македония и обединението на българските земи“, каза още доц. д-р Гребенаров.\r\nТой добави, че тази традиция продължава около 20 години, до 1943 – 1944 година, но след като идва Народната власт, този празник е забранен. „За първи път преди 3 години от Македонският научен институт решихме да възстановим този хубав празник. През 2016 година направихме дори Международна конференция в София, миналата година я повторихме, а тази година за първи път излизаме извън пределите на столицата, идвайки в Благоевград и мисля, че всъщност днешната конференция във вашият град ще ни даде един нов тласък“, допълни той.\r\nДоц. д-р Гребенаров подчерта, че  за първи път този празник Св. Дух или денят на Македония днес се чества и в съседната ни държава тази година. „Мисля, че това е радостно, защото това е начин да обединим усилия в едно бъдещо сътрудничество ако може така да се каже“, отбеляза доц. Гребенаров.\r\nTой коментира, че някога днешният празник по важност е бил равен на  24 май и на 1 ноември, а днес българите не знаят каква сила и каква традиция има той. „В действителност някога на Св. Дух, което е 51 ден на Великден магазините са били затваряни, правели са се манифестации и шествия във всички градове, където са живели македонски бежанци, а те не са никак малко. Ако всеки един от нас се замисли ще се сети за баба, дядо или за някой, чието потекло е от Македония, така че този дух, този македонски силен дух, който разбира се е български е пронизвал сърцата и душите на много хора в годините на двете световни войни“, уточни той.\r\nСпоред доц. д-р Гребенаров би било хубаво ако този празник се направи традиционен и в нашето съвремие нищо, че е динамично, забързано и много бурно.\r\nЛивия НИНОВА", "date": "2018.05.28", "title": "Доц. д-р Александър Гребенаров, Македонски научен институт: Празникът Св. Дух започва да се чества като Ден на Македония в първите години след Първата световна война"}
{"url": "http://www.focus-news.net/news/2018/05/28/2527180/ognyan-zlatev-predstavitelstvo-na-evropeyskata-komisiya-es-i-kitay-spodelyat-obshta-otgovornost-za-nasarchavane-mira-i-ustoychivoto-razvitie.html", "text": "Европейският съюз приветства китайските инвестиции в Европа при условие, че спазват европейското законодателство и регулации. Това заяви в приветствието си ръководителят на Представителството на Европейската комисия в България Огнян Златев по време на 16-тата „Кръгла маса на гражданското общество ЕС-Китай“ , която се провежда във Варна. Той припомни, че в момента текат преговори за Всеобхватно инвестиционно споразумение. Това съобщиха от Представителството на Европейската комисия в България.\r\nВ същото време ЕС иска да работи заедно с Китай за отварянето на пазара към повече европейски инвестиции, допълни Златев. Обща нормативна рамка и стандартизация също е необходима за проспериращи икономически отношения, например в сферата на интелектуалната собственост, авторските права, защитата на потребителите при безопасността на стоките и храните. \r\nРъководителят на представителството на ЕК допълни, че ЕС и Китай са изправени пред общата задача да постигнат иновативно, приобщаващо и устойчиво развитие. Високо в дневния ред са цели като борбата с климатичните промени, прозрачността на енергийните пазари, енергийната ефективност, социалното включване и нисковъглеродните политики. \r\nКитай е значим за ЕС, ЕС също е значим за Китай – а нашето партньорство е от значение за целия свят, каза още Огнян Златев.", "date": "2018.05.28", "title": "Огнян Златев, Представителство на Европейската комисия: ЕС и Китай споделят обща отговорност за насърчаване мира и устойчивото развитие"}
{"url": "http://www.focus-news.net/news/2018/05/28/2527163/ria-novosti-rusiya-shte-otgovori-na-razpolaganeto-na-amerikanska-baza-v-polsha.html", "text": "Министерството на отбраната на Руската федерация има готовност да приеме ответни мерки в случай на разполагането на американска военна база в Полша. Това увери заместник-председателят на Комисията по отбрана и сигурност на Съвета на федерацията Евгений Серебренников, предава РИА Новости.\r\n„Руската дипломатическа общност продължава своята работа в тази посока, разчитайки да предупреди Полша за това решение или да я убеди да се откаже от него. Но, въпреки дипломатическите усилия, Министерството на отбраната е готово за противодействие и – доколкото знам, такива събития за вече в ход“, поясни  Серебренников.\r\nСенаторът отказа да поясни в какво се изразяват тези „събития“, отбелязвайки единствено, че те са насочени към укрепване на сигурността на границите. Същевременно той подчерта, че разширяването на НАТО и укрепването му по руските граници е „нежелателно и незаконно“. Тереза Герова", "date": "2018.05.28", "title": "РИА Новости: Русия ще отговори на разполагането на американска база в Полша"}
{"url": "http://www.focus-news.net/news/2018/05/28/2527183/ministar-nikolay-nankov-do-kraya-na-2021-godina-e-realistichniyat-srok-za-izgrazhdaneto-na-avtomagistrala-ruse-veliko-tarnovo.html", "text": "До края на 2021 година е реалистичният срок за изграждането на автомагистрала Русе – Велико Търново. Това съобщи във Велико Търново министърът на регионалното развитие и благоустройството Николай Нанков, предаде репортер на Радио „Фокус“ – Велико Търново. Той подчерта, че най-късно този път ще стане реалност в средата на 2022 година. Министърът съобщи, че в момента тече съдебна процедура по обжалване на Оценката за въздействие на околната среда на автомагистралата. Върховният административен съд ще заседава по делото на 18 юни. Ако решението на Съда е в ползата на колегите от Агенция „Пътна инфраструктура“ можем да започнем скоростно с предвижването на парцеларните планове и обществената поръчка за строителство още в рамките на таз година“, посочи министър Нанков. Той припомни, че трасето е разделено на три участъка – от Русе до Бяла – 40 км, обхода на град Бяла – 35 км и Бяла – Велико Търново – 58 км. \r\nДължината на цялата автомагистрала ще е 133 км, докато в момента пътят е с дължина 110 км. Министърът обясни, че трасето се удължава, заради факта, че започва от бъдещия втория мост над река Дунав при Русе и завършва при град Дебелец. Изграждането ще струва малко над 1 млрд. лева. „Този път е на челно място в черната статистика за пътнотранспортните произшествия с тежки, фатални, а понякога и летални последици. Участъка от Бяла до Русе е с най-много жертви. Но не само от гледна точка нас  пътната безопасност, а и с икономическото съживяване на Северна централна България, се обуславя скоростта на нашите действия по този проект. Тези 133 км са изключително важни не само за великотърновска област, но и за Русенска и за всички съседни области“, посочи Нанков. На срещата, провела се в Голяма зала на Община Велико Търново присъстваха и лицата, които обжалват решението за ОВОС на автомагистрала Русе – Велико Търново – жители на селата Хотница и Поликраище. Те изразиха своите становища пред министъра.\r\nНадежда КРЪСТЕВА", "date": "2018.05.28", "title": "Министър Николай Нанков: До края на 2021 година е реалистичният срок за изграждането на автомагистрала Русе – Велико Търново"}
{"url": "http://www.focus-news.net/news/2018/05/28/2527184/pazardzhik-nyama-postradali-pri-intsidenta-s-goryashtiya-avtomobil-na-am-trakiya.html", "text": "Няма пострадали при инцидента с горящия автомобил на АМ \"Тракия\". Това съобщи за Радио „Фокус“ – Пазарджик говорителят на ОД на МВР в Пазарджик Мирослав Стоянов. Лекият автомобил се е самозапалил в района на 94-ти километър от АМ „Тракия“ в платното по посока за София. Сигналът е получен около 16.20 часа. На мястото са изпратени екипи на сектор „Пътна полиция“ при ОДМВР-Пазарджик и пожарната в Пловдив. Няма пострадали хора. Автомобилът е изгасен и се намира в аварийната лента. Движението се осъществява в изпреварващата лента на платното и се регулира от „Пътна полиция“.\r\nВаня НИКОЛОВА", "date": "2018.05.28", "title": "Пазарджик: Няма пострадали при инцидента с горящия автомобил на АМ \"Тракия\""}
{"url": "http://www.focus-news.net/news/2018/05/28/2527165/shumen-s-predyavyavane-na-papka-s-poveritelna-informatsiya-zavarshi-dneshnoto-zasedanie-po-deloto-hitrino.html", "text": "С предявяване на папка с поверителна информация завърши днешното заседание по делото „Хитрино“ в Окръжен съд - Шумен, предаде репортер на Радио „Фокус“ - Шумен. За втори път днес това стана при закрити врати, след като в началото на заседанието при същия ред даде показания и военният Николай Николов. Днес в съдебната зала бяха изслушани 8 вещи лица. Представените съдебно-технически експерти касаеха състоянието на железния път на гара Хитрино, записите на параметрите при движението на локомотивите, състоянието на осигурителните съоръжения на гара Хитрино, техническото състояние на железопътния състав, химическия състав и микроструктурата на релсите, по-конкретно на релсата от отклонението на стрелка №5 на трети коловоз. Утре делото ще продължи отново с разпит на свидетели и вещи лица.\r\nИвелина ИВАНОВА", "date": "2018.05.28", "title": "Шумен: С предявяване на папка с поверителна информация завърши днешното заседание по делото „Хитрино“"}
{"url": "http://www.focus-news.net/news/2018/05/28/2527182/ministerstvo-na-energetikata-podgotvya-se-aktualizatsiya-na-naredbata-za-namalyavane-tezhestta-za-biznesa.html", "text": "Съвместна работна група между Министерството на енергетиката и представители на работодателските организации ще обсъдят мерки за намаляване тежестта за бизнеса, свързана с кафявата енергия. За това се договориха енергийният министър Теменужка Петкова и представители на индустриалните организации на среща, съобщиха от пресцентъра на Министерството на Енергериката. \r\nОт следващата седмица работна група в МЕ, заедно с представители на Министерството на финансите и Министерството на икономиката, заедно с работодателските организации ще разработят проект на актуализация на Наредбата за намаляване тежестта за българския бизнес, свързана с енергията от ВЕИ. Припомняме, че Наредбата беше приета през 2015 г. и дава възможност на компаниите да използват отстъпка от компонентата в цената за електроенергия, свързана с разходите за възобновяема енергия. В актуализирания вариант на Наредбата ще се предвиди възможност компаниите у нас да използват намаление и за компонентата за кафява енергия. След изготвяне, текстовете ще бъдат предоставени на Европейската комисия за нотификация и одобрение.", "date": "2018.05.28", "title": "Министерство на енергетиката: Подготвя се актуализация на Наредбата за намаляване тежестта за бизнеса"}
{"url": "http://www.focus-news.net/news/2018/05/28/2527185/pregled-na-mezhdunarodnite-novini-do-18-chasa-agentsiya-fokus.html", "text": "Министерството на отбраната на Руската федерация има готовност да приеме ответни мерки в случай на разполагането на американска военна база в Полша. Това увери заместник-председателят на Комисията по отбрана и сигурност на Съвета на федерацията Евгений Серебренников.\r\n„Руската дипломатическа общност продължава своята работа в тази посока, разчитайки да предупреди Полша за това решение или да я убеди да се откаже от него. Но, въпреки дипломатическите усилия, Министерството на отбраната е готово за противодействие и – доколкото знам, такива събития за вече в ход“, поясни  Серебренников.\r\nСенаторът отказа да поясни в какво се изразяват тези „събития“, отбелязвайки единствено, че те са насочени към укрепване на сигурността на границите. Същевременно той подчерта, че разширяването на НАТО и укрепването му по руските граници е „нежелателно и незаконно“.\r\n*** Компромисно споразумение - това е епилогът на последната среща между министрите на външните работи на Македония и Гърция - Никола Димитров и Никос Коцияс. Двамата дипломати се срещнаха в Брюксел, където до късно обсъждаха ключови елементи около въпроса за спора за името между Скопие и Атина. \r\nМакедонският външен министър определи срещата като продуктивна – утвърдена е рамка, която екипи от външнополитическите ведомства на двете страни усъвършенстват, за да получи форма на двустранно споразумение. \r\nСъществуват и елементи, които трябва да бъдат доуточнени на най-високото ниво. В тази връзка бе съобщено за обширен телефонен разговор, който ще бъде проведен от премиерите Зоран Заев и Алексис Ципрас в средата на седмицата. Не се съобщават допълнителни подробности - нито Димитров, нито Коцияс не разкриха друга информация за преговорите. \r\n„Мисля, че трябва да го оставим на министър-председателите. Видяхме как се отразява комуникацията за процеса, даваме шанс на този процес“, заяви Димитров накратко. Ден след срещата с гръцкия си колега той проведе неофициална закуска с част от външните министри на Европейския съюз. Върховният представител на ЕС по външните въпроси и политиката на сигурност Федерика Могерини също е била информирана за резултатите от последните разговори.\r\n„Всички сме насърчени от постигнатия напредък в преговорите между Атина и Скопие по въпроса за името. Всички ние ще работим, за да подкрепим, както се надявам, положителния епилог от тези важни преговори\", подчерта Могерини.\r\nПреди срещата в Брюксел двамата външни министри преговаряха интензивно в Ню Йорк в продължение на два дни. В дискусията участваше и специалният посредник на ООН в спора за името – Матю Нимиц. Очевидно там са били потвърдени определени сегменти от възможното решение за пакета.\r\nС новото интензифициране на преговорите и сериозния шанс за окончателно приключване на процеса в Гърция, призивите за нови реакции се активират отново. За следващата седмица в Гърция са обяви нови протести за запазване на „гръцкия характер на Македония\". Т. нар. „Комисия за борба за гръцкия характер на Македония\", която се представя като организатор, призовава за подкрепа за, както се посочва, борбата на гръцките граждани срещу разпродаването на името на Македония.\r\n*** Единадесет дисиденти от разформированата партизанска  \"Революционните въоръжени сили на Колумбия - народна армия\" (ФАРК) са ликвидирани при операция на колумбийската армия в южната част на страната.\r\nОперацията остави „11 загинали и двама ранени, включително непълнолетни, рекрутирани насила\", заяви министърът на отбраната Луис Карлос Вилегас пред местните медии.\r\nГрупата е била част от крило на ФАРК, отказало да подпише мирно споразумение с правителството в Богота на президента Хуан Мануел Сантос, постигнато през 2016 г.\r\n*** Трима етнически сърбина са пострадали при нападение с камъни от албанци на връщане от църква в село в Косово, разположено на пътя Печ-Прищина. Тримата са присъствали на обред, посветен на празника на Високи Дечани и Девичкия манастир. \r\nПървоначално албанците са блокирали пътя към църквата, но след намеса на полицията тримата са успели да преминат. На връщане от обреда обаче албанците са ги причаквали и са хвърлили по тях камъни. \r\nПо данни на сръбската държавна агенция   албанците са се били събрали пред храма и са обиждали сърбите. Уточнява се, че един от тях е ударен в главата с камък и прехвърлен в болница в град Печ за оказване на необходимата медицинска помощ.  Същевременно се привежда информация, съгласно която е арестуван сърбин за предполагаемо извършване на военни престъпления през 1999 г.\r\n*** Хеликоптер катастрофира на територията на община Братунац в Босна и Херцеговина.\r\nНаличната към настоящия момент информация е оскъдна  - известно е, че инцидентът се е случил около 12:30 часа местно време. На място са пристигнали полицейски служители, медици и пожарникари. Остава неясно дали има загинали в катастрофата и за какъв тип хеликоптер става въпрос.\r\n*** Главният преговарящ на Косово в техническия диалог със Сърбия Авни Арифи увери, че най-късно до края на текущата година ще бъде създадена Асоциацията на сръбските общини, ако целият процес ще бъде в съответствие с Конституцията и приложимите закони на Косово.\r\nВ интервю за Epoka e Re  Арифи заяви, че Прищина полага максимални усилия, за да изпълни международните си задължения, поети с подписването на Брюкселското споразумение, постигнато между Косово и Сърбия в диалога, подпомаган от Европейския съюз. Именно този документ предвижда създаване на Асоциация на сръбските общини в Косово.\r\nНа запитване дали въпросът ще бъде прехвърлен в последната фаза на диалога между Косово и Сърбия, която се очаква да започне тази година, Арифи не даде конкретен отговор. Той увери единствено, че косовската страна остава ангажирана да изпълни всички поети международни задължения. „Работим, за да изпълним нашите международни задължения\", заяви Арифи за ежедневника. \r\nПравителството на Косово създаде екип, съставен от косовски сърби, който понастоящем изготвя статута на Асоциацията. Проектът ще бъде предаден на правителството и ще бъде изпратен на Конституционния съд, за да се провери дали статутът е в съответствие с Основния закон на най-младата държава на Балканите. Косовските сърби искат Асоциацията да има изпълнителни правомощия – настояване, на което Прищина се противопоставя.\r\n***", "date": "2018.05.28", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/05/28/2527187/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с разкъсана облачност, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са получавани сигнали за инциденти по пътищата в региона.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки по улиците са сухи, автомобилният трафик е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.28", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/05/28/2527186/stara-zagora-obshtinskiyat-savet-v-kazanlak-glasuva-da-bade-promenen-predmetat-na-deynost-na-obshtinskoto-druzhestvo-balkaninvest.html", "text": "На редовното си 38-мо заседание Общинският съвет в Казанлък прие да бъде променен предметът на дейност на общинското търговско дружество „Балканинвест“ и като такова то ще осъществява обществения транспорт на вътрешните автобсни линии в Казанлък, предаде кореспондент на Радио „Фокус“. „Балканинвест“ е дружество с традиции в областта на услугите и се ползва с доверието на гражданите на Казанлък е записано в докладната на зам.-кметът Даниела Коева, с която се предлага да бъде сменен предметът на дейност на дружеството. Към него ще бъдат зачислени 7 съвсем нови електробуса от съвременен тип и изцяло екологични. \r\nПо време на разискванията ощинският съветник от групата на БСП – Лява България в ОбС в Казанлък Моника Динева постави няколко въпроса свързани с промяната на предмета на дейност на дружеството: какво се предвижда като евентуален разход, като средства за хора, които ще бъдат назначени, какво щатно разписание се предвижда, прогнозни приходи от тази дейност. Балканинвест е предприятие с положителни финансови резултати за миналата 2017 година. Прехвърляйки тези дейности предприятието ще бъде ангажирано допълнително със средства, които трябва да предвиди и с ресурс, с който то не разполага. Според изискванията на нормативната уредба трябва да има издадени лицензи за превоз на пътници. Тези дружества трябва да разполагат с гаражна база, а също и със сервизна база, която да ги обслужва.Има ли готовност за осигуряването на такава база. \r\nНа въпросите отговори кметът на община Казанлък Галина Стоянова, която поясни, че този въпрос е етапна стъпка от изпълнение на проекта на Община Казанлък за интегриран градски транспорт. Всички стъпки, които Общината прави са предвидени в предпроектното проучване, направено от екип специалисти и то е основа Общината да получи одобрение за финансиране на този проект и съответно да бъде сключен договор с управляващия орган. Стоянова каза, че финансовият анализ от предпроектното проучване е подлаган на обществени обсъждания: „Това, което сега предлагаме за обсъждане е само първата стъпка от одобряване на дейността градски транспорт от страна на Общинско търговско дружество, тъй като ние ще изпълним още стъпки с ваши санкции. Ще поискаме съгласие от ОбС за упражняване на дейността, когято това дружество трябва да получи и лиценз за дейност, когято трябва да се определят броят на служителите, неговият бизнес план, както и цената на билетите.“Стоянова поясни, че към момента се иска санкцията на Общинския съвет, общественият транспорт, който ще се извършва със закупените  от Общината чрез този проект електробуси да се упражнява от общинско търговско дружество, а не от частна фирма, както е към момента. Кметът поясни още, че точната сметка за приходите и разходите на новото общинско предприятие ще бъдат внесени за разглеждане на една от следващите сесии за одобряване на всички конкретни разходи и приходи, които ще има това дружество. На този етап може да бъде предложен финансовият анализ от предпроектното проучване, могат да бъдат приложени и дейностите от самия проект по изграждане на съоръженията за дейността на дружеството\r\nСлавяна ГАЙДАРОВА", "date": "2018.05.28", "title": "Стара Загора: Общинският съвет в Казанлък гласува да бъде променен предметът на дейност на общинското дружество „Балканинвест“"}
{"url": "http://www.focus-news.net/news/2018/05/28/2527188/ministar-nikolay-nankov-otkri-obnoveniya-sas-sredstva-ot-oprr-park-detski-kat-v-gorna-oryahovitsa.html", "text": "Обновеният със средства от Оперативна програма „Региони в растеж“ 2014-2020 г. парк \"Детски кът\" откри в Горна Оряховица министърът на регионалното развитие и благоустройството Николай Нанков. Това съобщиха от пресцентъра на министерството.\r\nВ навечерието 150-та годишнина от обявяването на Горна Оряховица за община откриваме един от най-смислените проекти – паркът прави града по-добро място за живеене, отбеляза министър Нанков по време на церемонията. Допреди осем месеца тук е било джунгла. Затова нека се пази не само от общината, но и от гражданите, призова той. \r\nПаркът е благоустроен в рамките на проект „Обновяване на градската среда в град Горна Оряховица”, който е част от инвестиционната програма на общината. \r\nНа площ от 53 дка с около 1,7 млн. лв. е реконструирана алейната мрежа, обособени са зони за разходка и социални контакти, за пикник и за отдих. Около площадка с фонтан в центъра на парка вече са разположени места за сядане. В едно от най-предпочитаните места за отдих в града са изградени детски площадки, комбинирано игрище, площадки за скейтборд и с фитнес-съоръжения, а също и детска сцена. Съществуващата растителност е обогатена с нови храсти и декоративни дървета, както и с цветна растителност и декоративни треви. Монтирани са енергоспестяващо парково осветление и система за видеонаблюдение. \r\nОсвен парка, по проект „Обновяване на градската среда в град Горна Оряховица” на обща стойност почти 6 млн. лв. се модернизира и пл. „Георги Измирлиев“. В него е включено и изграждане на кръгово кръстовище между общината и Пощата, чрез което преминаването на превозни средства ще е безконфликтно и ще се подобри движението на пешеходците. Обновената среда след изпълнението на дейностите по проекта в Горна Оряховица ще се ползва от около 60 000 души.", "date": "2018.05.28", "title": "Министър Николай Нанков откри обновения със средства от ОПРР парк „Детски кът“ в Горна Оряховица"}
{"url": "http://www.focus-news.net/news/2018/05/28/2527190/vanshnite-ministri-ot-es-obsadiha-napredaka-na-makedoniya-po-initsiativa-na-balgariya-i-avstriya.html", "text": "Външните министри от ЕС обсъдиха в Брюксел напредъка на Македония в европейската интеграция на работна закуска, а на последвалия Съвет “Външни работи” - последните развития по Иран, ситуацията след изборите във Венецуела, ескалацията в Ивицата Газа и подготовката на новото споразумение със страните от Африка, Карибите и Тихоокеанския басейн. Това съобщиха от пресцентъра на Министерството на външните работи.\r\nПо инициатива на вицепремиера и министър на външните работи Екатерина Захариева съвместно с нейната колега от Австрия Карин Кнайсел първите дипломати от Съюза проведоха работна закуска с министъра на външните работи на РМакедония Никола Димитров. Той информира колегите си за състоянието на преговорите за името с Гърция, като заяви, че очаква положително развитие. Димитров благодари на Българското председателство на Съвета на ЕС за изградената положителна атмосфера в региона, за поставянето високо в дневния ред на интеграцията на Западните Балкани и затова, че България е добър съсед. \r\n“Благодаря на всички колеги за подкрепата за софийската Среща ЕС - Западни Балкани. Добрата новина е, че колегите Димитров и Кодзияс са постигнали принципно съгласие по името и очакват техните премиери и правителства да одобрят и обявят това”, каза Захариева.  \r\nНа последвалия Съвет “Външни работи” първите дипломати на 28-те обсъдиха последните развития по Иран в контекста на решението на САЩ се оттеглят от споразумението по ядрената програма на страната. Министрите отново единодушно заявиха, че запазването на споразумението е важно за регионалния мир и сигурност и ЕС остава ангажиран с него, докато Иран продължава да изпълнява поетите ангажименти. ЕС ще продължи диалога със САЩ по темата. \r\n“За съжаление не мислим, че е възможно САЩ да променят позицията си и да останат в споразумението. От друга страна Иран не желае да седне на една маса с тях. Имаме две опции - или се опитваме да запазим споразумението, или да го прекъснем, което означава автоматично възобновяване на ядрената програма на Иран”, коментира Екатерина Захариева след Съвета.  \r\nВъншните министри изразиха загриженост от ескалацията на напрежението в Газа, като подчертаха необходимостта от сдържаност и неизползване на насилие. Изразена бе подкрепа за предложените от Специалния координатор на Генералния секретар на ООН Николай Младенов мерки за подобряване на тежката хуманитарна ситуация в Газа. Подчертана бе важността на подкрепата на международната общност за дейността на Агенцията на ООН за палестинските бежанци (UNRWA). Потвърдена бе позицията на ЕС, че устойчиво стабилизиране на обстановката в региона може да бъде постигнато само чрез намиране на решение на Близкоизточния конфликт на основата на две държави. \r\nМинистрите обсъдиха още ситуацията във Венецуела в контекста на проведените на 20 май 2018 г. президентски и местни избори. Подчертано бе, че целият изборен процес е бил компрометиран и вотът не покрива дори минималните стандарти за честни, свободни и демократични избори. Потвърдена бе готовността на ЕС да съдейства за намиране на решение на политическата и хуманитарната криза в страната.  \r\nПървите дипломати на ЕС обсъдиха и ситуацията в ДР Конго, като подчертаха важността на провеждането на честни, свободни и демократични избори според утвърдения изборен календар през декември 2018 г. \r\nСъветът проведе дискусия по мандата за преговори на ЕС със страните от Африка, Карибите и Тихоокеанския басейн за ново споразумение след изтичане на договореностите от  Котону.", "date": "2018.05.28", "title": "Външните министри от ЕС обсъдиха напредъка на Македония по инициатива на България и Австрия"}
{"url": "http://www.focus-news.net/news/2018/05/28/2527181/voa-makedoniya-sazdadena-e-ramka-za-sporazumenie-za-kompromisno-ime-kakvo-sledvai.html", "text": "Компромисно споразумение - това е епилогът на последната среща между министрите на външните работи на Македония и Гърция - Никола Димитров и Никос Коцияс. Двамата дипломати се срещнаха в Брюксел, където до късно обсъждаха ключови елементи около въпроса за спора за името между Скопие и Атина, отбелязва Voice of America в македонската си редацкия в материал, в който се търси отговор на въпроса какво следва оттук насетне. \r\nМакедонският външен министър определи срещата като продуктивна – утвърдена е рамка, която екипи от външнополитическите ведомства на двете страни усъвършенстват, за да получи форма на двустранно споразумение. \r\nСъществуват и елементи, които трябва да бъдат доуточнени на най-високото ниво. В тази връзка бе съобщено за обширен телефонен разговор, който ще бъде проведен от премиерите Зоран Заев и Алексис Ципрас в средата на седмицата. Не се съобщават допълнителни подробности - нито Димитров, нито Коцияс не разкриха друга информация за преговорите. \r\n„Мисля, че трябва да го оставим на министър-председателите. Видяхме как се отразява комуникацията за процеса, даваме шанс на този процес“, заяви Димитров накратко. Ден след срещата с гръцкия си колега той проведе неофициална закуска с част от външните министри на Европейския съюз. Върховният представител на ЕС по външните въпроси и политиката на сигурност Федерика Могерини също е била информирана за резултатите от последните разговори.\r\n„Всички сме насърчени от постигнатия напредък в преговорите между Атина и Скопие по въпроса за името. Всички ние ще работим, за да подкрепим, както се надявам, положителния епилог от тези важни преговори\", подчерта Могерини.\r\nПреди срещата в Брюксел двамата външни министри преговаряха интензивно в Ню Йорк в продължение на два дни. В дискусията участваше и специалният посредник на ООН в спора за името – Матю Нимиц. Очевидно там са били потвърдени определени сегменти от възможното решение за пакета.\r\nС новото интензифициране на преговорите и сериозния шанс за окончателно приключване на процеса в Гърция, призивите за нови реакции се активират отново. За следващата седмица в Гърция са обяви нови протести за запазване на „гръцкия характер на Македония\". Т. нар. „Комисия за борба за гръцкия характер на Македония\", която се представя като организатор, призовава за подкрепа за, както се посочва, борбата на гръцките граждани срещу разпродаването на името на Македония.Тереза Герова", "date": "2018.05.28", "title": "VOA (Македония): Създадена е рамка за споразумение за компромисно име - какво следва?"}
{"url": "http://www.focus-news.net/news/2018/05/28/2527192/predsedatelyat-na-pp-abv-rumen-petkov-vze-uchastie-v-seriya-tarzhestveni-meropriyatiya-v-moskva-po-povod-140-ta-godishnina-ot-osvobozhdenieto-na-balgariya-i-rusko-turskata-voyna.html", "text": "Председателят на ПП АБВ Румен Петков взе участие в серия тържествени мероприятия, проведени в Москва по повод 140-та годишнина от Освобождението на България и Руско-турската война, съобщиха от пресцентъра на партията. Участниците в събитията се поклониха и поднесоха венци и цветя пред Паметника на плевенските гренадири. В хода на събитията бе открита изложба под надслов „Память о войне. 140 лет русско-турецкой освободительной войны 1877-1878 г.” , която фондация \"Център за опазване и социализация на културно наследство\" организира съвместно с Руското военно-историческо общество. В изложбата са показани архивни и съвременни снимки на паметници на културата, свързани с тази част от българо-руската история. Изложбата бе открита от българския посланик в Москва Н.Пр. Бойко Коцев.\r\nВ заключителната част на мероприятията се проведе Международна научно-практическа конференция \"Русско-турецкая война 1877-1878гг. и ее отражение в искусстве и культуре\". Конференцията беше открита с приветствени слова на  Михаил Мягков - научен директор на Руското военно-историческо общество и Румен Петков - член на Националния инициативен комитет за честване на 140-годишнината от Руско-турската освободителна война 1877–1878 г. и възстановяването на българската държавност. \r\nДоклади по темата изнесоха Иван Гранитски - ръководител на издателство \"Захари Стоянов\", Пламена Заячка - председател на Фондация \"Център за съхранение и социализация на културно наследство\", Владимир Евгеньевич Чуров - Председател на научния съвет на Руското военно-историческо общество (РВИО) и др.", "date": "2018.05.28", "title": "Председателят на ПП АБВ Румен Петков взе участие в серия тържествени мероприятия в Москва по повод 140-та годишнина от Освобождението на България и Руско-турската война"}
{"url": "http://www.focus-news.net/news/2018/05/28/2527189/nova-makedoniya-makedoniya-naprezhenieto-okolo-patishta-i-tsarkvi-izostri-situatsiyata-v-kosovo.html", "text": "Ситуацията в Косово се изостри, след като в сутрешните часове на деня около 50 албанци блокираха пътя към църквата „Света Троица“ в населено място, разположено между Печ и Прищина, отбелязва скопското електронно издание „Нова Македония“.\r\nСпоред разпространените доклади албанците не са позволили на разселени сърби от селото да отпразнуват празник на църквата. На място са били изпратени голям брой косовски полицейски служители. \r\nСърбите трябвало да посетят руините на църквата и селото. Храмът, построен през 1992 г., е разрушен в края на юни 1999 г., след пристигането на италианския контингент от КейФОР.\r\nЗа нарастването на напрежението в Косово повлия и спирането на строителството на пътя в защитената зона на манастира Високи Дечани, след инициатива от страна на международни представители. Косовският премиер Рамуш Харадинай призова чуждестранните дипломати в Прищина да влязат в защитената зона на манастира Високи Дечани, за да се уверят, че не се строи нов път, а се ремонтира съществуващия.\r\nВ тази връзка първият дипломат на Белград Ивица Дачич заяви, от дълго време Прищина работи за изолиране на сръбския православен манастир Високи Дечани. Съгласно думите на Дачич, действията на властите в зоната около манастира е още един показател за начина, по който Прищина се отнася към религиозното, културно и историческо наследство на Сърбия в Косово.\r\nПрипомняйки, че Дечани е включен в Списъка на световното културно и природно наследство на ЮНЕСКО, сръбският външен министър заяви, че реакцията в тази връзка на някои международни организации е хубава сама по себе си, но и недостатъчна. Тереза Герова", "date": "2018.05.28", "title": "„Нова Македония“ (Македония): Напрежението около пътища и църкви изостри ситуацията в Косово"}
{"url": "http://www.focus-news.net/news/2018/05/28/2527193/sport-stan-vavrinka-otpadna-iznenadvashto-v-parviya-krag-na-rolan-garos.html", "text": "Швейцарецът Стан Вавринка отпадна изненадващо в първия кръг на Откритото първенство на Франция по тенис – „Ролан Гарос“. В двубоя срещу испанеца Гийермо Гарсия-Лопес, продължил над три часа и половина, Вавринка отстъпи с 2:3 сета, в отделните части 2:6, 6:3, 6:4, 6:7, 3:6. \r\nВавринка очевидно изпитваше проблем в коляното на левия крак. Отпадането му на старта ще коства на швейцареца и сериозен спад в световната ранглиста, където към момента заема 30-та позиция.", "date": "2018.05.28", "title": "Спорт: Стан Вавринка отпадна изненадващо в първия кръг на „Ролан Гарос“"}
{"url": "http://www.focus-news.net/news/2018/05/28/2527196/aktsenti-v-sutreshniya-blok-na-radio-fokus-dobro-utro-balgariya-na-29-may.html", "text": "Агенцията по горите започва масирана информационна кампания за превенция на горските пожари. Повече информация за нея ще научим в сутрешния блок на Радио „Фокус“ „Добро утро, България“ от Владимир Константинов, главен експерт от Изпълнителната агенция по горите. \r\nНа 14 март 2018 година германският канцлер Ангела Меркел бе преизбрана от Бундестага за четвърти мандат начело на най-голямата икономика в ЕС. С влизането обаче на дясноконсервативната „Алтернатива за Германия“ в германският парламент картината стана по-сложна за анализиране. В неделя, 27 май 2018 година, хиляди демонстранти „за“ и „против“ дясната политика си противостояха в Берлин. Каква е политическата ситуация в Германия? Има ли бъдеще пред „Алтернатива за Германия“? Тези и още въпроси ще коментираме с Мария Стоянова, анализатор на европейските процеси.\r\nВ минутите преди 09:00 часа ще разговаряме с Омбудсмана на Република България Мая Манолова за стартиращата кампания за отпадане на таксите в детските градини.\r\nВ Свободния университет в красивият морски град Бургас ще се проведе Хакатона „Цифровият град и аз“. С подробности ще ни запознае Янислава Кръстева от Радио „Фокус“ – Бургас.\r\nТези и още теми - в „Добро утро, България“, от 06.00 до 10.00 часа на 29 май, с водещ Йоланда Пелова.", "date": "2018.05.28", "title": "Акценти в сутрешния блок на Радио „Фокус“ „Добро утро, България“ на 29 май"}
{"url": "http://www.focus-news.net/news/2018/05/28/2527197/predsedatelyat-na-pg-na-gerb-tsvetan-tsvetanov-v-gorna-oryahovitsa-gradat-e-primer-za-dobro-vzaimodeystvie-mezhdu-darzhavnata-i-mestnata-vlast.html", "text": "В Горна Оряховица е поредният нагледен пример как благодарение на доброто държавно и местно управление средствата от европейската солидарност достигат до всеки български гражданин. Това заяви в Горна Оряховица председателят на ПГ на ГЕРБ и заместник-председател на партията Цветан Цветанов, съобщиха от пресцентъра на ПП ГЕРБ. Там той участва в откриването на обновения парк „Детски кът“, модернизиран със средства по Оперативна програма „Региони в растеж“. С него бяха още кметът на града инж. Добромир Добрев, регионалният министър Николай Нанков, областният управител проф. Любомира Попова и нейният заместник Детелина Борисова, както и кметът на Велико Търново Даниел Панов и народните представители от ГЕРБ-Велико Търново Клавдия Ганчева и Станислава Стоянова. \r\nВърху площ от 53 декара са изградени много нови алеи, детски и спортни площадки, зона за пикник и отдих. Направено е допълнително парково озеленяване, функционира автоматична поливна система, захранваща се с дъждовна вода, изградено е и видеонаблюдение. Обектът е реализиран по мащабния проект за обновяване на градската среда в Горна Оряховица, за което общината спечели безвъзмездно финансиране в размер на над 5.6 млн. лв.\r\nЦветан Цветанов поздрави администрацията на Горна Оряховица за положените усилия и добрата координация с МРРБ, на база на която общината реализира проекти по Оперативна програма „Региони в растеж” на стойност 19 милиона лева, от които 12 млн. лв. вече са подписани и се изпълняват. \r\n„Благодаря на министър Нанков за неговата всеотдайност и принос в реализирането на тези проекти, както и за просперитета на Великотърновска област, която ще продължи да се развива след изграждането на АМ „Хемус“ и завършването на останалите инфраструктурни проекти. Подобрената среда за живеене, подобрената образователна инфраструктура са възможни благодарение на европейската солидарност и подкрепа, която гарантира този бърз растеж във всички области и сфери“, посочи председателят на ПГ на ГЕРБ. Той благодари и на жителите на община Горна Оряховица за подкрепата, която дават на кмета си Добромир Добрев и на правителството. „Народните представители от Великотърновския избирателен район ще продължим да работим за бързото развитие на всички общини в областта“, увери присъстващите Цветанов.\r\n„Радвам се, че през своето управление кметът инж. Добрев полага много грижи за това да създаде хубави условия за най-малките. Парковете в града са обновени, облагородени са междублоковите пространства, направени са много нови детски площадки, както в Горна Оряховица, така и във всички населени места на общината“, каза още Цветан Цветанов.", "date": "2018.05.28", "title": "Председателят на ПГ на ГЕРБ Цветан Цветанов в Горна Оряховица: Градът е пример за добро взаимодействие между държавната и местната власт"}
{"url": "http://www.focus-news.net/news/2018/05/28/2527194/stara-zagora-prof-tenyo-popminchev-i-horeografat-hristo-stoyanov-shte-badat-udostoeni-sas-zvanieto-pocheten-grazhdanin-na-kazanlak.html", "text": "Общинският съвет в Казанлък гласува със званието „Почетен гражданин на Казанлък“ да бъдат удостоени проф. Теньо Веселинов Попминчев и хореографът Христо Стоянов, предаде кореспондент на Радио „Фокус“. Професор Попминчев бе предложен за званието за издигане  престижа на Казанлък на национално и международно ниво. Роденият в Казанлък физик е ученик на Теодосий Теодосиев, а в последствие и на проф. Иван Бъчваров от Софийския университет. Подготвя докторантура към Университета в Колорадо. Проф. Попминчев ръководи екипа, измислил рентгеновия лазер. Това е изобретение, с което може да се създаде апаратура за ранна диагностика на заболявания или свръхбързи микропроцесори. Неговата докторска дисертация е избрана сред 4-те най-добри във физиката през 2011г. За изследванията му в Техническия университет във Виена Европейският съвет за научни изследвания му присъжда грант за млади учени на стойност 1,5 млн. евро. Професор д-р Попминчев е сред десетте най-обещаващи учени в света.\r\nХристо Стоянов Карастойнов, художествен ръководител и хореограф на Фолклорен ансамбъл „Арсенал“. Христо Стоянов ръководи ансамбъл „Арсенал“ от 1975 г. до настоящия момент. Под негово ръководство ансамбълът получава признанието „Представителен ансамбъл на България“ и държавен орден „Св. св. Кирил и Методий“. Христо Стоянов изгражда лични контакти с висши представители на Япония, благодарение на които, казанлъчани се радват на японски танцьори и изпълнители по време на Дните на Япония в България. Министерството на външните работи на Япония го удостоява с Почетна грамота през 2013. През 2006 Христо Стоянов става Почетен гражданин на гр. Фукуяма, а през 2008 става и Посланик на добра воля на гр. Мунаката-Япония.\r\nЗаради своя принос към създаване и задълбочаване на приятелските отношения между България и Япония, през февруари е удостоен с отличието на Япония Орден на Изгряващото слънце - „Сребърни лъчи“.\r\nЗванията на двамата ще бъдат връчени на 1 юни по време на Тържествена сесия на Общинския съвет в Исторически музей „Искра“ от 11 часа.\r\nСлавяна ГАЙДАРОВА", "date": "2018.05.28", "title": "Стара Загора: Проф. Теньо Попминчев и хореографът Христо Стоянов ще бъдат удостоени със званието „Почетен гражданин на Казанлък“"}
{"url": "http://www.focus-news.net/news/2018/05/28/2527199/pazardzhik-natovaren-e-trafikat-v-grada.html", "text": "Натоварен е трафикът в края на работния ден в областния град Пазарджик, предаде репортер на Радио „Фокус“ – Пазарджик. Колони от автомобили се образуват в района на двете кръгови кръстовища на моста на река Марица, по околовръстния път в посока Пловдив и на изхода на Пазарджик в посока автомагистрала „Тракия“. Струпване на автомобили има и по кръстовищата в централната част на града – по булевардите „България“, „Цар Освободител“ и „Георги Бенковски“. Част от пешеходците пресичат на вече заличени от маркировката пътеки, което създава опасност от инциденти.\r\nВаня НИКОЛОВА", "date": "2018.05.28", "title": "Пазарджик: Натоварен е трафикът в града"}
{"url": "http://www.focus-news.net/news/2018/05/28/2527191/ministar-ekaterina-zaharieva-imeto-za-koeto-vanshnite-ministri-na-gartsiya-i-makedoniya-sa-postignali-printsipno-saglasie-e-pozitivno-reshenie-za-vsichki-strani-v-protsesa-vklyuchitelno-balgariya.html", "text": "Името, за което външните министри на Гърция и Македония са постигнали принципно съгласие, е позитивно решение за всички страни в процеса, включително България. Това каза пред журналисти вицепремиерът и министър на външните работи Екатерина Захариева след края на Съвета „Външни работи“, който се проведе днес в Брюксел, предаде репортер на Агенция \"Фокус\". \"Днешният ден започна със закуска на тема \"Македония\", която беше организирана от мен и от австрийския министър на външните работи. Имахме възможност да бъдем информирани за напредъка в реформите, които се извършват в Р Македония. Добрата новина, която чухме от двамата колеги - от министър Коцияс и министър Димитров, е, че поне те след взаимни преговори са постигнали принципно съгласие по името и очакват техните премиери и правителства да одобрят това, което те са постигнали, за да може да придвижат процеса напред\", обясни Захариева. \"Оставяме на тях да обявят решението си за името, но мисля, че то е добро и позитивно решение за всички страни в процеса, включително и за България\", добави министър Захариева.", "date": "2018.05.28", "title": "Министър Екатерина Захариева: Името, за което външните министри на Гърция и Македония са постигнали принципно съгласие, е позитивно решение за всички страни в процеса, включително България"}
{"url": "http://www.focus-news.net/news/2018/05/28/2527198/blagoevgrad-natovareno-e-dvizhenieto-po-avtomagistrala-struma-i-glaven-pat-e-79-kakto-i-po-vtoroklasen-pat-19-simitli-gotse-delchev.html", "text": "Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. През деня не са регистрирани тежки пътни инциденти в региона. Повишена опасност от падащи камъни има в Кресненското дефиле и по второкласен път 19 Симитли – Гоце Делчев. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението.\r\nНормално интензивен е трафикът по главните улици и булеварди в областния център. Няма образували се задръствания по най-натоварените кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Ремонтни дейности се извършват по част от улица „Марица“, затова е необходимо шофьорите да карат внимателно и при възможност е препоръчително да използват обходни маршрути. Градският транспорт се движи по разписание.\r\nЛивия НИНОВА", "date": "2018.05.28", "title": "Благоевград: Натоварено е движението по автомагистрала „Струма“ и главен път Е-79, както и по второкласен път 19 Симитли – Гоце Делчев"}
{"url": "http://www.focus-news.net/news/2018/05/28/2527200/burgas-prodalzhavat-remontnite-deynosti-v-uchastaka-pomorie-aheloy.html", "text": "Продължават ремонтните дейности в участъка Поморие-Ахелой. Това каза за Радио „Фокус“ – Бургас дежурният в Областно пътно управление. Отсечката е затворена за движение, като се използват алтернативните маршрути през Каблешково и Каменар.\r\nСъс съобразена скорост и повишено внимание трябва да се движат шофьорите по някои второкласни и третокласни участъци поради извършването на кърпежи. Работни екипи има в отсечките Бургас-Карнобат, Черноград – Айтос, Бургас-Синеморец, Крайморие-Росенец, Средец -Айтос, Калово-Зеберново, Визица - Петрова нива, Кръстина - Камено, както и в отсечката кв.“Горно Езерово“- село Братово.\r\nС нормална интензивност се извършва движението на моторни превозни средства в Бургас. Не е натоварен и трафикът на входно-изходните пътни артерии.\r\nЯнислава КРЪСТЕВА", "date": "2018.05.28", "title": "Бургас: Продължават ремонтните дейности в участъка Поморие-Ахелой"}
{"url": "http://www.focus-news.net/news/2018/05/28/2527201/blagoevgrad-normalno-intenziven-e-trafikat-na-granichnite-punktove-kulata-i-ilinden.html", "text": "Нормално интензивен е трафикът на граничните пунктове „Кулата“ и „Илинден“. Това съобщиха за Радио „Фокус“ – Пирин от „Гранична полиция“. На останалите пунктове на българо-гръцката граница преминаването също се извършва без проблеми. На българо-македонската граница движението е нормално за всички видове моторни превозни средства. \r\nЛивия НИНОВА", "date": "2018.05.28", "title": "Благоевград: Нормално интензивен е трафикът на граничните пунктове „Кулата“ и „Илинден“"}
{"url": "http://www.focus-news.net/news/2018/05/28/2527203/veliko-tarnovo-dvizhenieto-v-uchastak-ot-pat-polikraishte-elena-se-osashtestvyava-s-povisheno-vnimanie-poradi-izgrazhdane-na-patna-vrazka.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от път Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.05.28", "title": "Велико Търново: Движението в участък от път Поликраище – Елена се осъществява с повишено внимание поради изграждане на пътна връзка"}
{"url": "http://www.focus-news.net/news/2018/05/28/2527195/ministar-ekaterina-zaharieva-es-ostava-tvardo-v-sporazumenieto-s-iran-no-sasht-ostavat-mnogo-vazhen-partnyor.html", "text": "ЕС остава твърдо в споразумението с Иран, но САЩ остават много важен партньор. Това каза пред журналисти вицепремиерът и министър на външните работи Екатерина Захариева след края на Съвета „Външни работи“, който се проведе днес в Брюксел, предаде репортер на Агенция \"Фокус\". \"Имахме много важен и интензивен дебат по темата за Иран и споразумението за ядрено разоръжаване. Беше много честен дебат, в рамките на който се обединихме около следното: \"Оставаме твърдо в споразумението, но САЩ остават много важен партньор. За съжаление не мислим, че е възможно промяна на позицията на САЩ и да останат в това споразумение. От друга страна имаме ситуация, в която Иран не желае да седне на една маса за преговори с тях\", заяви Захариева.\r\nТя обясни, че в тази ситуация има две опции - или ЕС остава и се опитва да запази споразумението и да убеди Иран да остане, или прекъсва това споразумение, при което следва автоматично възобновяване на ядрената програма на Иран. Захариева отбеляза, че за ЕС това споразумение е важно, защото никой не иска Иран да продължи ядрената си програма.", "date": "2018.05.28", "title": "Министър Екатерина Захариева: ЕС остава твърдо в споразумението с Иран, но САЩ остават много важен партньор"}
{"url": "http://www.focus-news.net/news/2018/05/28/2527204/veliko-tarnovo-obshtina-svishtov-otvori-sistema-za-elektronen-priem-v-parvi-klas.html", "text": "Община Свищов отвори система за електронен прием в първи клас, съобщиха от пресцентъра на Общината. На 23 май, от 10.00 часа, в присъствието на местните медии, бе активирана системата за електронен прием в първи клас за училищата от град Свищов. Кметът на община Свищов Генчо Генчев, зам.-кметът Анелия Димитрова и началник отдел „Образование“ Румяна Кузева разясниха пред журналистите предимствата от достъпа до системата и възможностите, които тя предоставя. Беше направена демонстрация и обяснено, че входът към системата е чрез сайта на Община Свищов – www.svishtov.bg, с избор на активен банер – „Прием първи клас“. Избирайки активния банер „Прием първи клас“, родителите на бъдещите първокласници ще могат регистрират, редактират или откажат заявления за участие в първо класиране, както и да се запознаят със заповедта за системата от правила за прием в първи клас – 2018 г., календарния график на дейностите за прием в първи клас – 2018 г. и правилата за прием в първи клас – 2018 г.\r\nСистемата ще бъде отворена за регистриране/редактиране/отказване на заявления за участие в първо класиране до 23.59 часа на 31 май 2018 г.", "date": "2018.05.28", "title": "Велико Търново: Община Свищов отвори система за електронен прием в първи клас"}
{"url": "http://www.focus-news.net/news/2018/05/28/2527202/balgariya-shte-raboti-za-nasarchavane-na-nauchnite-izsledvaniya-v-oblastta-na-izlizane-ot-vaglerodnite-goriva-obzor.html", "text": "България ще работи за насърчаване на научните изследвания в областта на излизане от въглеродните горива. Това стана ясно по време на среща на високо равнище за приложенията на водорода и горивните клетки, която се проведе в София. Събитието се организира в рамките на програмата на Българското председателство на Съвета на ЕС  от съвместното предприятие „Горивни клетки и водород“, Българската академия на науките, Министерството на транспорта, информационните технологии и съобщенията, Министерството на образованието и науката, Столична община и Асоциацията на европейската индустрия „Водород Европа”. В срещата участваха представители на Европейския парламент, Европейската комисия, СП ГКВ, български министерства, Столична община и експерти от индустрията и от сферата на научните изследвания, които обсъдиха теми, свързани с развитието на енергетиката, транспорта, финансирането и климатичните промени.Евродепутатът Петър Курумбашев посочи, че Източна Европа може да бъде център в развитието на изследванията в областта на водорода и София може да има централна роля в него. Той припомни, че в България вече има две коли, които са разработка на Техническия университет в София и Техническия университет в Русе, които могат да бъдат задвижвани с водород, базиращ се на основата на чиста енергия. „Той може да се съхранява и за периоди, когато няма слънце и вятър. Нашият системен оператор пострада, защото имаме голямо производство на енергия, когато няма потребление, така че едно от най-добрите решения за съхраняване на тази енергия освен батериите е водородът. Има дълъг път обаче, който тази иновация трябва да измине, преди да стигне до пазара, и смесеното предприятие „Горивни клетки и водород“ може да ускори процеса“, каза Курумбашев. Евродепутатът обясни още, че трябва да се обърне повече внимание на инструментите за насърчаване на научните изследвания в областта на излизане от въглеродните горива и да се замислим какви допълнителни възможности има финансово да се подкрепят проектите за това. Кметът на София Йорданка Фандъкова посочи, че българската столица е пример за иновациите и привличането на науката в управлението на града. „За мен е много важна и темата за използването на водорода в бита, защото битовото горене е един от най-големите замърсители на въздуха и е едно от най-големите предизвикателства за нашия град. Искам иновациите да се превърнат във водещи за София и във връзка с това имаме много хора и организации, които ни помагат – работим заедно с БАН, с университетите“, каза още тя. Фандъкова припомни и мерките, които Столична община вече е предприела за опазване чистотата на въздуха, сред които подмяна на 80% от тролейбусите и на 50% от автобусите, както и купуване на 20 електробуса, a в момента тече процедура и за още 30. „Моето желание е да подходя по същия начин и към водородните автобуси – те обаче са два пъти по-скъпи от електробусите. Надявам се да успеем да намерим начин да се възползваме от европейска подкрепа за тях“, коментира още Фандъкова.Министърът на образованието Красимир Вълчев приветства предложението на Европейската комисия за многогодишната финансова рамка, която предвижда увеличение на средствата за научни изследвания. „В държавния бюджет на България също увеличихме средствата за научни изследвания, насочихме част от тях към много национални и научни програми и една от тях е точно в тази област – за нисковъглеродна енергия за бита и транспорта. Целта им е да обвържем научните изследвания с важни обществени задачи и да стимулираме партньорството между всички научни организации. България има потенциал и той е в различни звена – трябва да ги обединим, за да може този научен потенциал да бъде част от европейските научни изследвания в тази област“, обясни Вълчев. Министърът посочи,  още, че е важно научните изследвания да бъдат държавно финансирани, въпреки че не винаги виждаме веднага тяхната полезност.\r\nДни на водорода ще се проведат и в Стара Загора (на 30 май) и Благоевград (на 31 май). A  на 1 юни от 11.00 часа пред сградата на БАН в София ще се състои събитието „В света на водорода“. Жители и гости на столицата ще имат възможност за тест драйв на водороден автомобил, ще бъде демонстрирано и задвижването на водородни коли-играчки.\r\nЦветилена СИМЕОНОВА", "date": "2018.05.28", "title": "България ще работи за насърчаване на научните изследвания в областта на излизане от въглеродните горива (ОБЗОР)"}
{"url": "http://www.focus-news.net/news/2018/05/28/2527205/varna-narodniyat-predstavitel-emiliya-milkova-pozdravi-uchastnitsite-vav-forum-na-evropeana-v-grada.html", "text": "Народният представител от ГЕРБ д-р Емилия Милкова поздрави участниците в двудневната конференция, организирана от Европеана и Регионалната библиотека „Пенчо Славейков” във Варна. Това съобщиха от пресцентъра на ПП ГЕРБ – Варна. Форумът „Визия за европейското културно наследство 2025” е част от културната програма на Българското председателство на Съвета на ЕС и се провежда под патронажа на еврокомисар Мария Габриел. „Бяхме пионери в дигитализацията, бяхме като търсещите светлина в тунела, но благодарение на екипа на библиотеката, на колегите от другите библиотеки, музеи и архивите успяхме за тези 10 години да натрупаме немалко опит. Европеана има едно особено значение. Тя не се затвори в обсега на европейската дигитална библиотека, а показа, че трябва да се говори на достъпен и ясен език с младите и широко да отваряме своите канали за  комуникация, които в днешно време са много и неоспорими”, заяви народният представител д-р Емилия Милкова, която е дългогодишен директор на варненската библиотека. „Нека през 2025 г. да направим конференция на Европеана в новата сграда на библиотеката”, пожела Милкова. Тя прочете и поздравителен адрес от името на Вежди Рашидов, председател на Комисията по култура в Народното събрание. По време на форума Регионалната библиотека „Пенчо Славейков“ получи най-високото отличие на Министерството на културата – почетен знак „Цар Симеон“, който бе връчен на Радка Калчева от зам.-министър Румен Димитров.", "date": "2018.05.28", "title": "Варна: Народният представител Емилия Милкова поздрави участниците във форум на Европеана в града"}
{"url": "http://www.focus-news.net/news/2018/05/28/2527208/zoya-nacheva-darzhaven-arhiv-smolyan-prez-may-se-navarshvat-114-godini-ot-dramatichnata-smart-na-znamenosetsa-kolyo-shishmanov.html", "text": "През май се навършват 114 години от драматичната смърт на знаменосеца Кольо Шишманов. Това каза за Радио „Фокус“ – Смолян директорът на Държавен архив – Смолян, Зоя Начева. „Кольо Шишманов е роден през 1880 г и е племенник на воеводата Пею Шишманов. Той влиза твърде млад в редовете на четата, още през 1900 година, когато е едва 20-годишен и става знаменосец. На 14 май 1904 г. четата води сражения в местността Синура над Карлуково, днешно Славейно, където Кольо е тежко ранен и по-късно се самоубива, за да не бъде заловен жив. Това е един много драматичен момент изобщо в историята на селото, тъй като е предшестван от няколко такива драматични събития. Като се започне от чумата през 1836 г, след това и пожара, в който и църквата изгаря през 1896 г, както и тревожните дни на революционното време от 1900 до Балканската война, заточението на карлуковски революционни дейци от 1901 г в Одринския затвор. Като най-драматичен епизод във всички тези събития в селото се счита самоубийството на знаменосеца на Карлуковската чета Кольо Шишманов“, отбеляза Начева.\r\nПо думите й, времето на събитието е преди повече от век и затова и досега не всичко е изчислено около него, но то е потресло цялото село и го е подложило на най-голямото изпитание по времето на комитлъка. Споменът се предава между поколенията и той е жив и досега, записан е от мнозина изследователи от миналото на Славейно като Петко Карапетков и д-р Стефан Илчевски, които подробно описват случката. „Това става през май 1904 г, когато четата с воеводата е на бивак в българската територията на Имарет дере и тази местност е точно на границата между Източна Румелия и Османската империя, като Карлуково е в турската територия. По време на сраженията там, Кольо Шишманов е ранен в лявата плешка и тръгвайки да търсят лекарска помощ, придружителят му и Кольо се скриват в храстите. Самият Кольо е бил въоръжен с пушка, пистолет и е носел бинокъл на врата си. Войниците минават няколко пъти покрай храстът, зад който е бил раненият Кольо Шишманов и изведнъж се чул гръм. Тогава те виждат, че знаменосецът се е самоубил със собствената си пушка. Някои изследователи допускат, че той може би е приел и отрова, каквато комитите са имали пришита от вътрешната страна на горната си дреха. Единственият изход явно е било самоубийството, за да не се разнищи революционното движение и затова Кольо слага край на живота си с пълното съзнание, че тъкмо такъв край приляга на един комита, напълно в казаното от Гоце Делчев: „Ние не принадлежим на себе си, а на делото“, припомни Начева. Тя допълни, че тялото на знаменосеца е докарано на муле в Карлуково и било изложено в градинка в селото. Цялото село по принуда на турците се извървяло, за да види трупа и по реакцията на отделните хора, турската власт искала да разбере дали този четник е от същото село, за да знаят какво да предприемат по-нататък за селото и хората в него. \r\n„Всички минавали оттам, а ако някой бил попитан от турците, отговорът категорично бил един и същ, че не го познават. Довели и майката на знаменосеца – баба Яна и тя се спряла пред трупа на своя син, стиснала гърло и успяла да задържи сълзите си и само казала, че не го познава. Когато се върнала в дома си, тя ридала безутешно, скрита в пещта, в която пекли хляб, за да не се чува плачът й пред турците, които патрулират из селото“, добави Начева. Последен в  селото е извикан и Манол Белев, който бил уважаван от всички в селото, тачен и от турската власт като един от най-важните и влиятелни хора в селото. Турците не допускали, че самият той може да е активен участник в революционно освободителните движения и го попитали дали познава четника, но той също отрекъл. След това те дали позволение трупът на 24-годишният Кольо Шишманов да бъде погребан по местните традиции. Свещеникът обаче казал, че в селските гробища не може да бъде погребан, защото може да е от чужда вяра и така той бил погребан извън селските гробища, за да се скрие напълно дирята, че е от селото, разказа още Зоя Начева.\r\nНели ГЕРГЬОВСКА", "date": "2018.05.28", "title": "Зоя Начева, Държавен архив – Смолян: През май се навършват 114 години от драматичната смърт на знаменосеца Кольо Шишманов"}
{"url": "http://www.focus-news.net/news/2018/05/28/2527212/vratsa-eksperti-ot-riosv-spasiha-ekzemplyar-ot-vida-kafyavo-prilepche.html", "text": "Експерти на РИОСВ – Враца извършиха извънредна проверка на място, по сигнал подаден на дежурен телефон, относно намерен прилеп в безпомощно състояние в Мездра, съобщиха от инспекцията. При проверката е установено, че в резултат на контакт с прясно санирана стена на сграда, едното крило на кафявото прилепче е слепнало и не може да се разтвори. Прилепът е изпратен незабавно за лечение във ветеринарна клиника „Добро хрумване“, София.\r\nКафявото прилепче (Pipistrellus pipistrellus) е защитен вид, включен в Приложение 3 на Закона за биологичното разнообразие.  В средата на годината ловува през цялата нощ. Понякога лети и през деня. Съгласно чл. 39 от ЗБР, лице, което е намерило екземпляр в безпомощно състояние или мъртъв екземпляр, без умисъл е ранило или убило екземпляр от животински вид от приложение № 3, е длъжно да уведоми за това най-близкия регионален орган на Министерството на околната среда и водите в срок до три дни.", "date": "2018.05.28", "title": "Враца: Експерти от РИОСВ спасиха екземпляр от вида Кафяво прилепче"}
{"url": "http://www.focus-news.net/news/2018/05/28/2527213/burgas-obshtinata-puska-ot-dnes-svoite-parvi-stikeri-vav-viber.html", "text": "Община Бургас пуска от днес своите първи стикери във Viber - едно от водещите приложения за комуникация по целия свят. Бургазлии и приятели на града ще могат да предават своите чувства и настроения на близките си чрез 12 забавни стикера на морска тематика, като по този начин ще популяризират града като туристическа дестинация. Това съобщиха от Общината.\r\nОбщина Бургас е първата в България, която използва Viber, за да отбележи ключово събитие за региона, каквото е домакинството на международната инициатива Европейски морски ден (31 май - 1 юни 2018).\r\nНачалото на масовата размяна на бургаските Viber стикери бе дадено при откриването на хакатон \"Цифровият град и аз\" в присъствието на комисаря по въпросите на цифровата икономика и цифровото общество Мария Габриел.\r\nЦялата следваща седмица е посветена на събития и проекти, свързани с морската тематика и ключовата инициатива на Интегрираната морска политика на ЕС. Това е \"седмицата на Бургас\" в Българското председателство на Съвета на ЕС, в която градът ще домакинства събитие, организирано съвместно с Комитета на регионите и срещата на високо равнище на министрите от черноморските държави, както и многобройните инициативи от програмата на Морския фестивал.\r\nViber се ползва от близо 1 милиард потребители по целия свят, а водещата мисия на приложението е да им помага да общуват лесно и свободно като в същото време гарантира уникално съдържание. Цветните, забавни и остроумни стикери на Viber са едно от най-използваните средства за изразяване, за 60 секунди във Viber се изпращат над 300 000 стикера по целия свят.\r\nЗабавните картинки са дело на екип от млади дизайнери, програмисти, аниматори, фотографи, хора, които обичат града си и са обединени около идеята на ИКТ Клъстер Бургас, активно подкрепена от Община Бургас и общинско дружество \"Иновационни системи - Бургас\" ЕООД.\r\nСпоред създателите на бургаските Viber стикери, идеята и нейната успешна реализация са едно намигане към сериозния живот и повод за още една усмивка.\r\nСтикерите на български изтеглете от тук - https://vb.me/burgas2018_stickers.\r\nСтикерите на английски изтеглете от тук  - https://vb.me/burgas2018_stickers_eng.", "date": "2018.05.28", "title": "Бургас: Общината пуска от днес своите първи стикери във Viber"}
{"url": "http://www.focus-news.net/news/2018/05/28/2527211/predsedatelyat-na-pg-na-gerb-tsvetan-tsvetanov-shte-prisastva-na-praznika-na-gorna-oryahovitsa-na-29-may.html", "text": "Председателят на ПГ на ГЕРБ и заместник-председател на партията Цветан Цветанов ще присъства на празника на Горна Оряховица на 29 май, съобщиха от пресцентъра на ПП ГЕРБ. В 11.00 ч. той ще бъде гост на тържествената сесия на Общинския съвет и церемонията по представяне на удостоените със звания и награди граждани. Събитието ще се проведе в Зала 1 на Общината. По-късно Цветан Цветанов ще присъства и на тържественото издигане на знамето на Горна Оряховица.", "date": "2018.05.28", "title": "Председателят на ПГ на ГЕРБ Цветан Цветанов ще присъства на празника на Горна Оряховица на 29 май"}
{"url": "http://www.focus-news.net/news/2018/05/28/2527207/tsvetan-asenov-zam-kmet-na-obshtina-vidin-55-mlnlv-shte-poluchi-obshtinata-po-protsedurata-merki-za-podobryavane-kachestvoto-na-atmosferniya-vazduh.html", "text": "5,5 млн.лв. ще получи Общината по процедурата „Мерки за подобряване качеството на атмосферния въздух“, каза за Радио „Фокус“ – Видин Цветан Асенов, зам.-кмет на Община Видин. Той посочи, че Видин е сред седемте общини у нас, за които са предвидени средства като безвъзмездна финансова помощ по проекта по Оперативна програма „Околна среда“ 2014-2020. 1760 домакинства от Видинската община ще бъдат обхванати от проекта, чиято цел  е  предоставянето на подкрепа за подмяната на стационарни индивидуални и многофамилни домакински отоплителни устройства на дърва и въглища. Те ще имат възможност да подменят системите си за отопление с твърдо гориво безвъзмездно.  3000 лева ще получи всеки бенефициент по програмата за подобряване качеството на атмосферния въздух. Предварително е извършен преглед на действащите общински програми за управление на качеството на атмосферния въздух.\r\nАнна ЛОЗАНОВА", "date": "2018.05.28", "title": "Цветан Асенов, зам.-кмет на Община Видин: 5,5 млн.лв. ще получи Общината по процедурата „Мерки за подобряване качеството на атмосферния въздух“"}
{"url": "http://www.focus-news.net/news/2018/05/28/2527209/ognyan-tsenkov-kmet-na-obshtina-vidin-ot-7-mln-lv-prosrocheni-zadalzheniya-nie-razplatihme-5-mln-lv.html", "text": "От 7 млн. лв. просрочени задължения, ние разплатихме 5 млн. лв. , каза в  предаването „Чудесата на Северозапада“ по Радио \"Фокус\"-Видин. Огнян Ценков, кмет на Община Видин.  Той посочи, че до края на 2019 г. трябва да бъдат разплатени  всички задължения  и да не се натрупват нови. \r\n„Такива са изискванията на финансово-оздравителния план. Един от основните ни ангажименти бе да разплатим задълженията на общината. Точно тук бе въпросът, че неизплащайки тези задължения вкарваме в затруднение местния бизнес. Те са платили по съответните договори работните заплати, осъществили са съответните задължения, някои дори са платили ДДС, а в крайна сметка общината не е изплатила средствата, които им дължи. Затова и в началото на мандата си посочих, че основното нещо, което си поставям като задача е в отношенията с местните предприемачи общината да се превърне в предвидим партньор“, каза Огнян Ценков.  \r\nТой посочи, че през миналата година е посетил няколко предприятия, които откриват нови работни места и нямат кандидати. “Подготвихме и представихме в Общинския съвет Наредба по закона за насърчаване на инвестициите , която бе приета и издаване на сертификат клас В, което е в правомощията на местната власт. Има сериозен интерес от инвеститори, които са както български, така и чужди и очаквам да имаме нов инвеститор“, каза Огнян Ценков. Община Видин работи и по програмите за временна заетост, разкриват се  работни места, като се помага  на хората в неравностойно положение.\r\nАнна ЛОЗАНОВА", "date": "2018.05.28", "title": "Огнян Ценков, кмет на Община Видин: От 7 млн. лв. просрочени задължения, ние разплатихме 5 млн. лв."}
{"url": "http://www.focus-news.net/news/2018/05/28/2527210/gd-granichna-politsiya-silno-intenziven-e-trafikat-na-gkpp-kapitan-andreevo-i-gkpp-lesovo-za-tovarni-avtomobili-na-izhod.html", "text": "На българо-турската граница трафикът е силно интензивен на гранични контролно-пропускателни пунктове \"Капитан Андреево\" и \"Лесово\" за товарни автомобили на изход. Това съобщиха от пресцентъра на ГД \"Гранична полиция\". Информацията е към 18.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.05.28", "title": "ГД \"Гранична полиция\": Силно интензивен е трафикът на ГКПП \"Капитан Андреево\" и ГКПП \"Лесово\" за товарни автомобили на изход"}
{"url": "http://www.focus-news.net/news/2018/05/28/2527215/predstoyashti-sabitiya-v-stranata-za-29-may-agentsiya-fokus.html", "text": "***\r\nНа „Дондуков“2  президентът Румен Радев ще приеме младежите от Втори ученически гвардейски отряд към Основно училище \"д-р Петър Берон\", Плевен. В 12.45 часа пред парадния вход на Администрация на Президента държавният глава и учениците ще наблюдават програма, подготвена от Националната гвардейска част. След това президентът ще отправи приветствие към младите гвардейци в „Гербова зала“.\r\n***\r\nОт 12.00 часа ще се проведе заседание на Министерски съвет. \r\n***\r\nОт 10.00 часа в сградата на Френския институт в София, пл. „Славейков“ № 3, зала „Славейков“, ще се проведе четвъртият семинар, част от конкурс „Екообщина“ на тема „Устойчиво управление на публичните пространства”.  Очаква се официален гост на събитието да бъде Николай Нанков, министър на регионалното развитие и благоустройството.\r\n***\r\nОт 15.00 часа в зала „Овална“ на Народно събрание ще се проведе заседание на Комисия за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения.\r\n***\r\nВ НДК ще се проведе Конференцията „Ромското включване“ под егидата на Българското председателство на Съвета на Европейския съюз.\r\n***\r\nОт 9.00 часа в заседателната зала на хотел КООП (вход от към улица \"Г.С.Раковски\"№99, сграда на Централен кооперативен съюз - България) ще се състои конференция по проект \"Надграждане на основните системи на Агенция „Митници\" за предоставяне на данни и услуги към външни системи - БИМИС 2020 (фаза 1)\".\r\n***\r\nОт 9.30 часа  в заседателната зала в сградата на Висшия съдебен съвет, ул. „Eкзарх Йосиф“ № 12, ще се състои заседание на Съдийската колегия на ВСС. \r\n***\r\nОт 10.00 часа до лятното кино пред НДК започва най-голямото пролетно книжно изложение в България – традиционният Пролетен базар на книгата.\r\n***\r\nОт 10.00 часа в Дома на Европа на ул. „Раковска“ 124 ще бъден даден старта на европейската екологична кампания  „Глас за океана“.\r\n***\r\nОт 10.00 часа 5 състав на Специализирания наказателен съд ще гледа делото срещу Илчо И., Станко Ж., Евгения И. и др., обвинени в образуване и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Хованес М., Пламен Т. и др., обвинени в образуване и ръководене на организирана престъпна група. \r\n***\r\nОт 10.00 часа 7 състав на Специализирания наказателен съд ще гледа делото срещу Румен Х., Таня Х., Наталия А. и др., обвинени в образуване и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в образуване и ръководене на организирана престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Али Л., Величко Д. и др., обвинени в образуване и ръководене на организирана престъпна група. \r\n***\r\nОт 10.30 часа на лятната сцена в „Княз-Борисовата градина“ Министерството на околната среда и водите организира хепънинг, с който ще отбележи Зелената седмица през 2018 г. Участниците ще бъдат приветствани от зам.-министъра на околната среда и водите Атанаска Николова. Гости на тържеството ще са представители на ЕК в България и Йоана Христова, зам.-кмет на столицата.\r\n***\r\nОт 10.30 часа 15 състав на Специализирания наказателен съд ще гледа делото срещу Димитрина Р., Мария Ж.  и др., обвинени в образуване и ръководене на организирана престъпна група.\r\n***\r\nОт 11.00 часа в ресторант „Мистър Пица“, ул. „Верила“ 3 ще се състои пресконференция по повод шестото издание на Изложение „Мисия Здраве“.\r\n***\r\nОт 11.00 часа в конферентната зала на хотел “Сенс”  ще се проведе дискусия по Дейност 1 „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“ по Проект BG05SFOP001-1.002-0004 „Надграждане на Имотния регистър за интеграция с кадастралния регистър и предоставяне на допълнителни е-услуги”.\r\n***\r\nОт 11.00 часа в зала „Витоша“ на хотел „Маринела“ ще се състои пресконференция за фестивала One Love Tour 2018г.\r\n***\r\nОт 11.30 часа 11 състав на Специализирания наказателен съд ще заседава по делото срещу Виктор М., комулиране на наказанията. \r\n***\r\nОт 13.00 часа в зала Сердика на „София Хотел Балкан“ Инициатива “Правосъдие за всеки”, съвместно с фондация “Кристиан Таков”, организират Форум “Върховенство на справедливостта и правосъдието”.\r\n***\r\nОт 13.30 часа 11 състав на Специализирания наказателен съд ще заседава по делото срещу Пламен Н., комулиране на наказанията. \r\n***\r\nОт 13.30 часа 1 състав на Специализирания наказателен съд ще заседава по делото срещу Филип Ч., комулиране на наказанията. \r\n***\r\nОт 14.00 часа 16 състав на Специализирания наказателен съд ще гледа делото срещу Милко М., Росен Д. и др., обвинени в образуване и ръководене на организирана престъпна група.\r\n***\r\nОт 15.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 18.00 часа в НДК председателят на НС на БСП Корнелия Нинова ще се срещне с представители на образованието, науката и културата.\r\n***\r\nОт 18.00 часа в двореца „Врана” ще бъде представен албумът „В служба на България”, посветен на 130 години от основаването на българската царска династия и 80 години от рождението на Цар Симеон II, които се навършиха през 2017 г. На представянето ще присъстват Техни Величества Цар Симеон и Царица Маргарита и Н.Ц.В. Княгиня Мария-Луиза.\r\n***\r\nОт 18.00 часа в столичната галерия-книжарница „София Прес“ ще се състои откриването на изложба от проекта „Учители и ученици в изобразителното изкуство“ – „Проф. Андрей Даниел и ученици”.\r\n***\r\nОт 18.30 часа в Литературния клуб „Перото“ ще се състои представяне на книгата „Изкуството – дете капризно и жестоко“ с автор Розалина Пепеланова.\r\n***\r\nОт 18.30 часа в Софийска градска художествена галерия ще бъде даден стартът кампанията „Дай път на живота!“ за намаляване жертвите на пътя.\r\n***\r\nОт 19.00 часа на сцената на Театър Азарян ще бъде представен спектакъла „За теб”. \r\n***\r\nОт 14.00 часа в Експозиционен център „Флора“ ще се проведе граждански диалог за развитието на морската политика. \r\n***\r\nОт 14.00 часа в Експозиционен център \"Флора\" ще се проведе граждански диалог за развитието на морската политика.\r\n***\r\nОт 17.00 часа в голямата зала на Младежкия  културен център на ул. „Гладстон” ученици от няколко бургаски училища ще покажат в междуучилищен  уъркшоп „Какво е да си бежанец”.\r\n***\r\nОт 11.00 часа в сградата на Митница Варна (на адрес Варна, площад „Петко Р. Славейков\"№2) заместник-директорът на Агенция „Митници\" Юлиан Мирков, началникът на Митница Варна Светлан Савов и окръжният прокурор на Варна Владимир Чавдаров  ще дадат брифинг, на който ще предоставят информация за задържането на голямо количество амфетаминопроизводни на Пристанище Варна - Запад.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Станислав Иванов ще проведе приемна за граждани. \r\n***\r\nОт 14.30 ч. в хотел DoubleTree Hotel by Hilton, Варна — к. к. \"Златни пясъци\", ще се проведе семинар, посветен на туризма между Китай и ЕС - 2018г. \r\n***\r\nОт 11.00 часа в залата на Общинския съвет кметът на Община Видин Огнян Ценков ще пожелае \"На добър час\" на отбора ученици от ГПЧЕ \"Йордан Радичков\", които на 1 юни ще участват в Европейското младежко събитие 2018 в Страсбург, а на 2 юни ще бъдат представители на България в Европейския парламент в Страсбург, в програма ЕВРОСКОЛА.\r\n***\r\nОт 14.00 часа в залата на 6-ти етаж в сградата на Община Видин заместник-кметът Венци Пасков ще приеме участниците по проект \"Развитие на социалните компетенции на децата с езиково обучение в ранна детска възраст\" на Програма \"Еразъм+\", който се осъществява от ДГ \"Желязко Попниколов\", съвместно с партньори от Словения (координатор), Естония и Италия.\r\n*** \r\nОт 10.00 часа в голяма зала на Община Велико Търново ще се проведе Викторина за деца и ученици, организирана от Областна дирекция на МВР. \r\n*** \r\nОт 10.00 часа в пресклуба на БТА ще бъде представено възражение срещу идеята творчеството на Емилиян Станев да бъде свалено от учебните програми за средното образование. В пресконференцията ще участват д-р Радка Пенчева, завеждащ уредник в къщата музей на Емилиян Станев във Велико Търново и доц. Владимир Донев, преподавател по литературознание и методика на обучението по български език и литература във ВТУ. \r\n*** \r\nОт 11.30 часа в пресклуба на БТА ще се състои пресконференция, представяща резултатите от изследване на студенти политолози от Великотърновския университет за нагласите на обществото по оста\"Изток-Запад\".\r\n*** \r\nОт 17.30 часа в РНБ „П. Р. Славейков“ще бъде представена  „Люляковата поезия“ от Алина Стоянова и Неделина Димитрова.  \r\n*** \r\nОт 18.00 часа в голяма зала на Община Велико Търново ще се проведе Кконцерт на женски хор „Търновград“.  \r\n*** \r\nОт 19.00 часа в Читалище „Надежда – 1869“ ще се състои премиера на  „Двама на люлката“ от Уилям Гибсън на студентски театър „Маска и тога“. \r\n*** \r\nОт 19.00 часа МДТ „Константин Кисимов“ ще представи комедията „Няма да платим“.  \r\n*** \r\nОт 17.00 часа в Младежки дом-Враца ще се състои откриване на изложба „Ботевска работилница” и награждаване на призьорите.\r\n*** \r\nОт 19.00 часа пред Община Враца ще се проведе Концерт на Ансамбъл „Българе”.\r\n*** \r\nОт 11.00 часа в Зала 1 на Общината ще се състои тържествена сесия на Общински съвет Горна Оряховица, церемония по представяне на удостоените със звания и награди по случай Празника на Горна Оряховица. На събитието ще присъства председателят на ПГ на ГЕРБ и заместник-председател на партията Цветан Цветанов\r\n*** \r\nОт 11.45 часа пред Община Горна Оряховица ще се състои тържествено издигане на знамето на Горна Оряховица, празничен поздрав от Кмета на Община Горна Оряховица, оповестяване на удостоените със звания и награди по случай Празника на Горна Оряховица. \r\n*** \r\nОт 12.00 часа на пл. „Георги Измирлиев“ ще започне Фестивал „Улицата“ – представяне на улично изкуство и творци. \r\n*** \r\nОт 20.00 часа на пл. „Георги Измирлиев“ ще се състои празничен концерт с участието на Десислава Златева, Любо Киров и Владимир Ампов – Графа, 3D Mapping  и празнични илюминации. \r\n***\r\nОт 13.40 часа в Регионална библиотека „Дора Габе“, Интерактивна зала ще се проведе Празнично утро с презентация „Сбогом, първи клас“.\r\n***\r\nОт 17.30 часа в Дом-паметник „Йордан Йовков“ ще се състои реща с проф. Хюсеин Мевсим – автор на книгата „Петър Дачев и Истанбул“.\r\n***\r\nОт 19.00 часа в Младежки център, Концертна зала, ще бъде представен спектакъл „НЯМА да ИМА ПО-ДОБРИ от НАС“ на Театрален клуб „Гео Милев“ при Младежки център – Добрич с ръководител Драгомил Георгиев. \r\n***\r\nОт 09.30 часа в залата на Община Кюстендил ще се проведе акция по кръводаряване. \r\n***\r\nОт 17.30 часа в голямата зала на Общински драматичен театър ще се проведе общинският конкурс за детско творчество „Кюстендил – това е моят град”.\r\n***\r\nОт 10.30 часа в ОУ „Св. св. Кирил и Методий“ в село Драгичево ще се проведе \r\nспортна инициатива с международно участие. \r\n***\r\nОт 13.30 часа в XI - то ОУ „Елин Пелин” ще се състои прожекция на филм и презентация за вредата от тютюнопушенето – по повод 31 май – Световен ден без тютюнев дим.\r\n***\r\nОт 18.00 часа в големия салон на Общински младежки дом ще се проведе \"Латино фиеста\" - Перник 2018\" – с участието на деца от ДГ №8 „Изворче“, гост – танцьори,  поп певеца Светослав Стойчев и специален гост  - естрадната звезда Росица Кирилова.\r\n***\r\nОт 18.30 часа в малкия салон на Дворец на културата ще се състои Концерт на Камерен оркестър „Орфей”.\r\n***\r\nОт 11.00 часа в Пресклуб на БТА-Плевен ще се състои информационна среща на тема: \"Стартиране на Информационна кампания „Вдъхновявам, Създавам, Развивам”, по проект BG05M9OP001-1.023-0003-C01 „Възраждане на предприемаческия дух в Северозападна България”.\r\n***\r\nОт 9.15 часа в 6-а аудитория на Ректората на ПУ „Паисий Хилендарски“ на ул. „Цар Асен“ №24 за пета поредна година Химическият факултет на Пловдивския университет организира семинар за иновативните методи за анализ.\r\n***\r\nОт 10.00 часа, в пресклуба на БТА ще се състои пресконференция на Фондация „Джендър алтернативи“.\r\n***\r\nОт 11.00 ч. в присъствието на заместник-кмета Георги Титюков в Община Пловдив ще бъдат връчени официални грамоти на лицата, удостоени с приза „Най- добрият човек”.\r\n***\r\nОт 14.00 часа KLAP Maison pour la danse ще проведе танцов уъркшоп с учениците на ЕГ „Иван Вазов”.\r\n***\r\nОт 18.00 часа в галерия „Пловдив“, намираща се във фоайето на Общинския съвет, ще бъде представена студентска изложба под надслов „Пробуждане“.\r\n***\r\nОт 20.00 часа на Античния театър ще се проведе концерт на дует „Ритон“.\r\n***\r\nОт 17.30 часа в зала „Петър Стайков“ на КДК – Смолян ще се проведе среща на тема: „Някои допълнителни щрихи по създаването на Смолянски окръг, истини и полуистини за хората, ангажирани в този процес, за настоящето и бъдещето на областта“.\r\n***\r\nОт 16.30 часа в Младежки дом, бул. \"Патриарх Евтимий\" 176, Старозагорският Омбудсман Надежда Чакърова организира среща-дискусия в подкрепа на националната кампания на Мая Манолова \"Нашето дете\" с участието на Младежки и Детски общински съвети, училищни психолози и педагогически съветници, представители на местни младежки сдружения, Международен младежки център и други.\r\n***\r\nОт 18.00 часа в арт зала, НЧ „Св. Климент Охридски 1858“, ще се състои  представяне на книгата „Люлякови взори“ на поетесата Стойна Димова.\r\n***\r\nОт 19.00 часа в Оперен театър ще бъде представен балет „Нестинарка“ от Марин Големинов.  \r\n***\r\nОт 19.00 часа в Драматичен театър ще бъде представена постановката „Голям колкото малка ябълка“ от Петър Анастасов.\r\n***\r\nОт 10.00 часа в Пресклуб на БТА – Хасково ще се състои пресконференция на Коалиция „Да за Димитровград“ във връзка с традиционно организирания от политическата сила празник детски празник \"Здравей, лято\".\r\n***\r\nОт 14.30 часа в залата на БЧК ще се проведе лекция на тема “Предвестници на раждането. Кога да тръгнем към родилния дом? Последни приготовления.\"\r\n***\r\nОт 9.00 часа в Окръжен съд Шумен е насрочено поредно заседание по делото Хитрино.\r\n***\r\nОт 10.00 часа на изнесен брифинг с участието на кмета Любомир Христов ще бъдат разгледани част от обектите, които се изграждат по проекта за градска среда към ОП “Региони в растеж”.", "date": "2018.05.28", "title": "Предстоящи събития в страната за 29 май (Агенция „Фокус“)"}
{"url": "http://www.focus-news.net/news/2018/05/28/2527220/sport-roma-privleche-half-na-dinamo-zagreb.html", "text": "Италианският футболен клуб Рома привлече  халфа  на Динамо (Загреб) – хърватина Анте Чорич. Трансферът е на стойност шест милиона евро, като Рома се задължава да заплати още два милиона евро или 10 процента от бъдещата цена на 21-годишния играч, ако той бъде продаден преди края на сезон 2019/2020. \r\nАнте Чорич е спряган като една от бъдещите звезди на хърватския национален отбор. Въпреки това той не попадна сред избраниците на Златко Делич за предстоящото Световно първенство по футбол в Русия.", "date": "2018.05.28", "title": "Спорт: Рома привлече халф на Динамо (Загреб)"}
{"url": "http://www.focus-news.net/news/2018/05/28/2527217/mariyan-zhechev-kmet-na-shabla-dva-morski-plazha-na-teritoriyata-na-obshtinata-sa-otdadeni-pod-naem-ostanalite-ostavat-neohranyaemi.html", "text": "Два морски плажа на територията на община Шабла са отдадени под наем, останалите остават неохраняеми. Това каза за Радио „Фокус“ – Варна кметът на Община Шабла Мариян Жечев. Под наем е отдаден плажът в Шабла и една част от плажа в село Крапец. „По Закона за устройство на Черноморското крайбрежие 50% от сумата, която се плаща от наемателите, влиза в бюджета на общината за осигуряване на чистотата и обозначаването на неохраняемите плажове, които са всички останали плажове на територията на общината, а те не са никак малко. 20% от плажовете в България са на територията на община Шабла. Това е задължение, което вършим и с добавени средства, които отново са за сметка на гражданите на общината“, заяви кметът. Мариян Жечев коментира, че със средствата, които общината получава от наемателите, реално могат да бъдат изпълнени едно или две почиствания – ръчно и механично, на плажната ивица, която е неохраняема. Той допълни, че основната част от замърсяванията не идват от туристите, а се изхвърлят от морето, което налага по-често почистване, особено през летния сезон. „Този проблем в годините също не търпи развитие“, посочи Мариян Жечев. Другият основен проблем по отношение на туристическия сезон в Шабла е свързан със свободното къмпингуване и бивакуване, припомни кметът. „Последният уикенд на април съседите от Румъния имаха почивни дни и плажът на Крапец, който е свободен за достъп и с автомобили, беше пълен с над 200 автомобила  и 20 каравани. Хората почиваха няколко дни, оставиха отпадъците си и на 2 май си тръгнаха без да оставят един лев на територията на общината. Дори магазините не посетиха, много от тях и винетки не си платиха, за да дойдат от Дуранкулак до Крапец. Не можем да упражняваме контрол на нещо, което не е наше. Става дума за плаж, който е държавна собственост. Това се случва изцяло на територията на държавния плаж, но отпадъка трябва да го изчистим ние за сметка на данъците, които плащат жителите на общината, заяви Мариян Жечев.\r\nМарияна ВАЛЕНТИНОВА", "date": "2018.05.28", "title": "Мариян Жечев, кмет на Шабла: Два морски плажа на територията на общината са отдадени под наем, останалите остават неохраняеми"}
{"url": "http://www.focus-news.net/news/2018/05/28/2527214/klixba-novinata-za-padnal-helikopter-v-bosna-i-hertsegovina-e-falshiva-potvardiha-ot-politsiyata.html", "text": "Говорителят на полицията Милиян Бобар потвърди за информационния портал Klix.ba,  че новината за катастрофа на хеликоптер на територията на община Братунац в Босна и Херцеговина.\r\n„Беше установено, че няма падане на хеликоптер, а повреда в електропреносната мрежа“, поясни Бобър, като същевременно увери, че разследването на причините за случилото се продължава. \r\nПо-рано бе съобщено за катастрофа на хеликоптер, която се е случила около 12:30 часа местно време. Тереза Герова", "date": "2018.05.28", "title": "Klix.ba: Новината за паднал хеликоптер в Босна и Херцеговина е фалшива, потвърдиха от полицията"}
{"url": "http://www.focus-news.net/news/2018/05/28/2527218/api-vazstanoveno-e-dvizhenieto-pri-paten-vazel-sever-pri-km-126-kakto-i-pri-km-94-v-posoka-sofiya-na-am-trakiya.html", "text": "Възстановено е движението при пътен възел \"Север\" при км 126, както и при км 94 в посока София на АМ \"Тракия\". Това съобщиха от пресцентъра на Агенция \"Пътна инфраструктура\".", "date": "2018.05.28", "title": "АПИ: Възстановено е движението при пътен възел \"Север\" при км 126, както и при км 94 в посока София на АМ \"Тракия\""}
{"url": "http://www.focus-news.net/news/2018/05/28/2527219/ministar-predsedatelyat-boyko-borisov-pravitelstvoto-dava-v-pati-poveche-pari-za-zdraveopazvane-sega-obzor.html", "text": "16 до 20 милиарда лева са отделени за българското здравеопазване по време на управлението на ГЕРБ. Това каза пред журналисти в Пловдив министър-председателят Бойко Борисов. По думите му правителството дава в пъти повече пари сега и се купува най-добрата техника, която я има по света. „Полагаме усилия, докторите ни са добри, парите, които се дават за здравеопазване са добри, апаратурата е добра и не е честно накрая пациентите да не са доволни”, посочи още премиерът. Той даде пример с това, че преди 10-12 години за здравеопазване е бил отделян само 1 милиард лева. Сега заради демографската криза в България има по-малко хора, няма инфлация, цените на лекарствата са същите и въпреки това държавата дава толкова много пари. „Само тази година правителството е заделило за Здравната каса почти 470 милиона лева”, посочи още Бойко Борисов.\r\nПремиерът съобщи още, че през следващата седмица МС трябва да гласува проекта за Националната здравно-осигурителна карта. \r\nПочти всяка седмица има операции на специалните служби и на прокуратурата по линия на корупция в здравеопазването, каза още министър-председателят. По думите му корупцията в болниците я правят докторите и Здравната каса, а службите трябва да я разнищят. „При такова финансиране лекарите, които управляват болниците са длъжни да си гледат работата и мениджмънта, вместо да се говори, че няма пари за здравеопазване. „Има болници и доктори, които си гледат работата и други, като тези във Враца, които не си я гледат. Сложили си частна болница в двора, скъпите пътеки в частната болница, а евтините и задълженията – в държавната. Това не може да продължава, това са вашите пари”, посочи премиерът. Борисов добави, че е разпоредил лекарите, сестрите и санитарите да си получават редовно заплатите, а другото е въпрос на прокуратурата и службите.\r\nДори не съм виждал нашият кандидат за кмет в Галиче. Не съм се срещал с партийната организация там, каза министър–председателят Бойко Борисов по повод изборите за кмет в селото през тази неделя. „БСП за всички избори искат касиране, да ги касират и тези”, добави премиерът.\r\nБойко Борисов посети Университетска болница „Свети Георги“ в Пловдив и посочи, че със 6-7 милиона лева там са направени подобренията, които днес видяхме – нови отделения и нови асансьори.\r\nДо 15 юни трябва да приключи ремонтът на 22 километровата отсечка от автомагистрала “Тракия“ от 133 до 155 км, в двете платна. Това съобщиха изпълнителите на ремонтите пред премиера Бойко Борисов, който по-късно инспектира дейностите там. В момента вървят рехабилитационните дейности в платното в посока Пловдив – Стара Загора. На 30 май ще се извърши временна организация на движението и то ще се пренасочи в реновираната лента, за да започне ремонтът на другото платно. Собственикът на фирмата изпълнител  Юлиян Инджов обеща на премиера, че ремонтът на 22 километровата отсечка ще приключи до 15 юни. Премиерът остана много доволен от качеството и бързината, с които се извършва рехабилитацията на пътя.\r\nЦветана ТОНЧЕВА", "date": "2018.05.28", "title": "Министър-председателят Бойко Борисов: Правителството дава в пъти повече пари за здравеопазване сега (ОБЗОР)"}
{"url": "http://www.focus-news.net/news/2018/05/28/2527221/a1-on-makedoniya-losho-vreme-vrahletya-saraevo-s-obilni-dazhdove-gramotevitsi-i-gradushka.html", "text": "Столицата на Босна и Херцеговина бе ударена от лошо време, придружено с проливни дъждове, гръмотевици и градушка, съобщава македонското електронно издание A1 On.\r\nЗа кратко време в Сараево се изля голямо количество дъжд, което доведе до наводнения по улиците и проблеми с трафика. \r\nИздаден е жълт предупредителен код за Сараево, Бихач, Тузла, Ливно, Вишеград, Фока и Мостар. По данни на Хидрометеорологичния институт и през следващите дни времето ще се задържи без промени. Тереза Герова", "date": "2018.05.28", "title": "A1 On (Македония): Лошо време връхлетя Сараево с обилни дъждове, гръмотевици и градушка"}
{"url": "http://www.focus-news.net/news/2018/05/28/2527223/pochina-predsedatelyat-na-bsk-bozhidar-danev.html", "text": "Почина изпълнителният председател на БСК Божидар Данев. Това съобщиха от пресцентъра на Българска стопанска камара. От БСК поднасят съболезнования на семейството и близките на Божидар Данев и заявяват: \"Българска стопанска камара – съюз на българския бизнес изгуби своя символ, човекът, който отдаде целия си живот, цялата си енергия, интелектуална и емоционална сила за изграждането на едно по-добро и по-справедливо общество. \r\nСтраната ни изгуби един непримирим дух, мислещ, търсещ, виждащ напред, в бъдещето. Ние изгубихме един изключителен човек, който ни обединяваше, мотивираше и изграждаше като личности. Споменът за него ще носим завинаги в душите и сърцата си. Защото за нас Божидар Данев беше и остава преди всичко Човек!\".", "date": "2018.05.28", "title": "Почина председателят на БСК Божидар Данев"}
{"url": "http://www.focus-news.net/news/2018/05/28/2527226/nimh-utre-shte-e-predimno-slanchevo-s-maksimalni-temperaturi-mezhdu-26-i-31.html", "text": "През нощта над по-голямата част от страната ще преобладава ясно и почти тихо време. Утре ще е предимно слънчево с временни увеличения на облачността. Валежи са малко вероятни. Ще духа слаб източен, в Източна България до умерен североизточен вятър. Максималните температури ще са между 26° и 31°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане е по-високо от средното за месеца и ще остане без съществена промяна.\r\nПо Черноморието ще бъде предимно слънчево. Сутринта на места ще е с ниска облачност. Ще духа до умерен североизточен вятър. Максималните температури ще са 22°-26°. Температурата на морската вода е 20-22°. Вълнението на морето ще е 3-4 бала.\r\nВ планините ще преобладава слънчево време с временни увеличения на облачността, вероятността за валежи е малка. Ще духа слаб до умерен вятър от изток-североизток. Максималната температура на височина 1200 метра ще е около 18°, на 2000 метра – около 11°.\r\nВ сряда и четвъртък ще бъде предимно слънчево, в следобедните часове над планинските райони с купеста облачност, вероятността за валежи е малка. Ще продължи да духа слаб до умерен вятър от изток-североизток. Дневните температури в четвъртък ще достигнат 27°-32°. В петък ще преобладава слънчево време, максималните температури ще са между 29° и 34°. По-късно през деня ще се развие мощна купеста облачност и на места в Западна и Северна България ще има краткотрайни валежи с гръмотевици. Възможни са градушки.", "date": "2018.05.28", "title": "НИМХ: Утре ще е предимно слънчево, с максимални температури между 26° и 31°"}
{"url": "http://www.focus-news.net/news/2018/05/28/2527225/faz-vatreshniyat-dialog-v-gsdp-za-politikata-spryamo-rusiya-se-izostrya-partiyata-nastoyava-za-ukrepvane-na-dialoga-s-moskva.html", "text": "Дискусиите в редиците на Германската социалдемократическа партия (ГСДП) по отношение на политиката спрямо Руската федерация се изостря, коментират в редакцията на националния ежедневник Die Frankfurter Allgemeine Zeitung.\r\nГерманско-руските отношения исторически и понастоящем имат „много голямо значение за ГСПД\", заяви генералният секретар Ларс Клинбайл след заседание на партийното ръководство в Берлин. „Искаме диалог с Русия, търсим такъв и искаме той да бъде укрепен\", категоричен бе Клинбайл. \r\nПрез първите десет седмици от мандата си новият министърът на външните работи на ФРГ Хайко Маас (ГСДП) отправи неведнъж остри думи по отношение на Москва. Визитата му в Руската федерация също не премина особено добре. В резултат в редиците на собствената му партия се породи недоволство и сериозни опасения за последиците от изострения тон между Берлин и Москва. Тереза Герова", "date": "2018.05.28", "title": "FAZ: Вътрешният диалог в ГСДП за политиката спрямо Русия се изостря, партията настоява за укрепване на диалога с Москва"}
{"url": "http://www.focus-news.net/news/2018/05/28/2527227/the-jerusalem-post-siriyskite-vvs-zabranyavat-na-iran-da-izpolzva-bazite-imi.html", "text": "Командващият Военновъздушните сили на Сирия е взел решение да не позволява на шиитските фракции, подкрепяни от иранските власти, да използват базите на Дамаск за съхраняване на боеприпаси и подслоняване на бойци, пише израелският вестник The Jerusalem Post. \r\nИзданието се позовава на публикация в сирийския опозиционен вестник Zaman al-Wasl, който твърди, че решението е взето „след неотдавнашните израелски атаки\".\r\nПозовавайки се на източник в сирийската армия, в доклада се посочва, че това е първата стъпка в процеса на изгонването на подкрепяните от Иран сили от пределите на Сирия. Съгласно материала на Zaman al-Wasl, режимът в Дамаск е в паника след последните атаки от страна на ВВС на Израел.\r\nПо-рано друго издание, чиято редакция е в Лондон - Asharq Al-Awsat , съобщи, че Израел е предал на Русия списък с „червени линии\", които няма да толерира и чрез които предупреждава, че ще действа, за да попречи на Иран да укрепи позициите си в Сирия, включително по южната й граница с Израел.  \r\nСред тези „червени линии\" са доставката на ракети на подкрепяни от Иран милиции, включително „Хизбула“, производството на ракети или разгръщането на постоянни военни бази на територията на Сирия. Тереза Герова", "date": "2018.05.28", "title": "The Jerusalem Post: Сирийските ВВС забраняват на Иран да използва базите им?"}
{"url": "http://www.focus-news.net/news/2018/05/28/2527224/gerb-pechelyat-kmetskite-izbori-v-galiche-bsp-iska-kasirane-obzor.html", "text": "С 497 гласа жителите на село Галиче, община Бяла Слатина, избраха за кмет кандидата на ГЕРБ Страхил Стоянов. Това показват оконачателните резултати от втория тур на местния вот. В селото избирателната активност беше почти 66%. Правото си на глас упражниха 986 души от общо 1498 избиратели. Срещу кандидата на ГЕРБ на балотажа се изправи Веселин Тушинов, издигнат от БСП. През изборния ден в ОИК-Бяла Слатина са постъпили 4 писмени и 1 устна жалби като 4 от тях са отхвърлени, а по една ще бъде съставен акт на подвижната секционна избирателна комисия.\r\nНа първия тур за Тушинов гласуваха 388 избиратели, а за Стоянов – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите. На първия тур на кметските избори гласуваха 61% от избирателите. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.\r\nДен след изборите от БСП обявиха, че ще искат касиране на изборите заради нарушения на изборния процес. Според зам.-председателят на БСП Кирил Добрев проведеният частичен местен вот не е бил избор, а завръщане и демонстрация на ретромутренската държава. Той заяви, че досегашният кмет на населеното място Ценко Чоков е управлявал изборния процес чрез обаждания по телефона и в тази връзка БСП са изпратили запитване до Прокуратурата и МВР дали и как Чоков, който е в затвора, разполага с мобилен телефон. \r\nДобрев обяви, че освен в Галиче, ще искат касиране на изборите и в девинското село Беден, където от левицата обявиха, че хората са били извозвани, за да гласуват. Добрев каза още, че в двете села е характерна една коалиция между ДПС и ГЕРБ и призова, ако двете партии имат еднакви политически ценности, да го обявят официално.\r\nОт ГЕРБ отговориха на БСП с пресконференция. Народният представител Тома Бикова заяви, че за ГЕРБ резултатите на частичния вот не са изненада, защото ГЕРБ полага усилия за спечелване на изборите както в големите, така и в малките населени места. По думите му БСП са свободни да искат касиране на изборите, но са превърнали Галиче в битката за Сталинград. Той заяви, че не приема Кирил Добрев като стожер на морала, но също призовава полицията и властите да проверят твърденията на левицата за телефонни обаждания от Ценко Чоков. Биков отговори и на намека на БСП, че ГЕРБ и ДПС са в коалиция на местно ниво, като заяви, че партията му е била единствената алтернатива на ДПС и добави, че ако БСП са противници на ДПС, е трябвало да издигнат свой кандидат. Административният секретар на ГЕРБ Цветомир Паунов заяви, че категорично в Галиче няма дописване на хора в избирателните списъци и добави, че БСП няма кмет в нито едно от 14-те населени места в Община Бяла Слатина. \r\nТемата коментира и заместник-председателя на партията Цветан Цветанов, който ръководи предизборния щаб на партията. Той обяви, че моделът на Ценко Чоков в Галиче няма да се повтори. Той призова всички партии след изборите да обединят усилията си, за да решат проблемите на хората и да не създават допълнително противопоставяне. „БСП за всички избори искат касиране, да ги касират и тези”, така премиерът и лидер на ГЕРБ Бойко Борисов коментира случая и уточни, че не е виждал кандидата на ГЕРБ за кмет в Галиче.", "date": "2018.05.28", "title": "ГЕРБ печелят кметските избори в Галиче, БСП иска касиране (ОБЗОР)"}
{"url": "http://www.focus-news.net/news/2018/05/28/2527216/washington-examiner-delegatsii-ot-sasht-i-severna-koreya-se-nasochvat-kam-singapur-za-planirane-na-sreshtata-na-varha-mezhdu-liderite-na-vashington-i-phenyan.html", "text": "Делегации от САЩ и Северна Корея се насочват към Сингапур, за да положат основите на подготовката на срещата на високо равнище между лидерите на Вашингтон и Пхенян Доналд Тръмп и Ким Чен-ун, съобщава американското издание Washington Examiner, като отбелязва, че новината предполага възобновяване на плановете за провеждането на срещата следващия месец. \r\nСъгласно разпространените данни американската делегация е ръководена от Джо Хегин, заместник-началник на екипа на Белия дом за операции. \r\nМиналият четвъртък държавният глава на САЩ Доналд Тръмп обяви, че отменя срещата на високо ранище заради промяна в поведението на Ким Чен-ун и подновената от негова страна враждебна реторика. След това обаче от Белия дом подчертаха, че Пхенян трябва да бъде заставен да се ангажира с ядрено разоръжаване на Корейския полуостров. \r\nСпоред южнокорейската агенция Yonhap в понеделник следобед (местно време) към Сингапур ще се насочат и представители на Северна Корея. Делегацията, изпратена от Ким, се ръководи от неговия началник на персонала Ким Чанг-сонг.\r\nТръмп заяви през уикенда, че ако се съгласи да се срещне със севернокорейския лидер, срещата на върха „вероятно ще остане в Сингапур на същата дата, на 12 юни и, ако е необходимо, ще бъде продължена и след тази дата\".Тереза Герова", "date": "2018.05.28", "title": "Washington Examiner: Делегации от САЩ и Северна Корея се насочват към Сингапур за планиране на срещата на върха между лидерите на Вашингтон и Пхенян"}
{"url": "http://www.focus-news.net/news/2018/05/28/2527228/veliko-tarnovo-proektirat-paten-vazel-v-podnozhieto-na-trapezitsa.html", "text": "Предстои техническо проектиране на Северен пътен възел във Велико Търново, който ще се намира в подножието на крепостта Трапезица. Това увери регионалният министър Николай Нанков по време на националната дискусия за съединяването на магистрала „Хемус”. Въпросът бе зададен от кмета на Старата столица Даниел Панов, по чиято инициатива бе изготвен идеен проект, внесен в МРРБ през есента на миналата година. Това съобщиха от пресцентъра на Община Велико Търново.\r\nДаниел Панов подчерта, че северният пътен възел ще облекчи чувствително движението в Старата градска част и отклони транзитния трафик между Велико Търново и Горна Оряховица. Над 4000 дневно са автомобилите между двата града. Съоръжението ще позволи и директен достъп от пътя Русе – Свиленград до крепостта Трапезица и до новия паркинг в подножието на архитектурно-музейния резерват Царевец, по чието изграждане се работи.\r\nПрез тази година предстои ремонт на третокласния републикански път между селата Присово, Пчелище, Церова кория, Къпиново и Миндя. Тази добра новина също бе съобщена от Николай Нанков. Даниел Панов подчерта, че регионалният министър изпълнява поетите към жителите на Великотърновския регион. Той припомни, че през миналата година бяха ремонтирани шосетата между Ресен и Самоводене, Велико Търново и Арбанаси, предстои същото да се случи от Арбанаси към Горна Оряховица.", "date": "2018.05.28", "title": "Велико Търново: Проектират пътен възел в подножието на Трапезица"}
{"url": "http://www.focus-news.net/news/2018/05/28/2527229/emanuil-manolov-kmet-na-obshtina-avren-nikoy-ne-iska-da-stopanisva-plazha-na-kamchiya-zaradi-visokata-kontsesionna-taksa.html", "text": "И това лято плажът на Камчия няма да има стопанин, а причината е във високата концесионна такса. Това коментира за Радио „Фокус“ – Варна кметът на Община Аврен, на чиято територия попада едноименният курорт на юг от Варна. „Силно се надяваме плажът да намери стопани и да се явят нови кандидати, които да разработят ивицата“, каза още кметът. Той добави, че през предстоящия сезон общината и санаторно-оздравителният комплекс отново ще трябва да си поделят разходите за спасители и почистване. Колко точно ще струва това все още не е ясно, обясни Манолов. Той изрази надежда държавата да направи така, че да се намери концесионер. „Плажът е един от най-големите в страната. Цената трябва да бъде понижена, защото концесионната такса е само част от разхода. В крайна сметка на този плаж му трябва почистване, обработка против инсекти и вредители, трябва да се разположат спасителни постове, химически тоалетни и медицински пунктове“, обясни още Манолов. Според него именно липсата на концесионер на плажа е причина и в курорта да няма много преместваеми обекти.\r\nДиана СТОЕВА", "date": "2018.05.28", "title": "Емануил Манолов, кмет на Община Аврен: Никой не иска да стопанисва плажа на Камчия заради високата концесионна такса"}
{"url": "http://www.focus-news.net/news/2018/05/28/2527230/kyustendil-transportiraneto-na-nad-10-kg-chereshi-v-obshtinata-tryabva-da-stava-s-dokument.html", "text": "Транспортирането на над 10 кг череши в Кюстендил трябва да става с документ. Това каза пред Радио „Фокус” – Кюстендил Мирослав Миланов, началник на отдел „Канцелария и управление на общинската собственост” към Община Кюстендил. По думите му правилата за започналата черешова кампания са разписани в издадена от страна на кмета на Община Кюстендил Петър Паунов заповед. „Новото тази година са приемно-предавателните протоколи, които производителите на череши трябва да дават на лицата, изкупуващи череши от масивите. Не повече от 10 кг без приемно-предавателен протокол ще може да се превозват извън населените места. В самите населени места няма изискване”, каза Мирослав Миланов. По думите му пунктовете за изкупуване на череши се разкриват само на общински терени. Работното време на самите пунктове е от 9.00 до 21.00 часа, а работното време за бране на череши е от 7.00 ч. до 20.00 часа. „Колегите от МВР изграждат поне два контролно-пропускателни пунктове. Те са мобилни и ще се разполагат около населените места, където има най-много череши”, каза Мирослав Миланов. По думите му във всяко едно кметство и кметско наместничество ще има на разположение приемно-предавателни протоколи, които ще бъдат давани на изкупвачите. Тези протоколи важат само, ако съответният земеделски производител не е издал фактура.\r\nВенцеслав ИЛЧЕВ", "date": "2018.05.28", "title": "Кюстендил: Транспортирането на над 10 кг череши в общината трябва да става с документ"}
{"url": "http://www.focus-news.net/news/2018/05/28/2527231/sport-karolina-vozhnyatski-se-klasira-za-vtoriya-krag-na-rolan-garos.html", "text": "Каролина Вожняцки започна с победа участието си на Откритото първенство на Франция по тенис. Датчанката се наложи над Даниел Колинс от САЩ със 7:6, 6:1. Във втория кръг на „Ролан Гарос“ Вожняцки ще играе срещу Джорджина Гарсия Перес от Испания.\r\nПобеди в първия кръг при дамите днес постигнаха още рускинята Дария Касаткина и американката Мадисън Кийс. Касаткина се наложи с 6:4, 6:1 естонката Кая Канепи, а Кийс победи с 6:3, 6:3 сънародничката си Саша Викъри. Бившата номер едно в света  Виктория Азаренка бе отстранена от Катерина Синякога след 7:5, 7:5.", "date": "2018.05.28", "title": "Спорт: Каролина Вожняцки се класира за втория кръг на „Ролан Гарос“"}
{"url": "http://www.focus-news.net/news/2018/05/28/2527206/hurriyet-bekir-bozdag-obvini-germaniya-vav-vzimaneto-na-strana-v-predstoyashtite-izbori-v-turtsiya.html", "text": "Турският заместник министър-председател Бекир Боздаг отправи остри критики към Германия, след като в рейнския град Кьолн бе разрешено провеждането на предизборен митинг на Демократична партия на народите (ДПН), отбелязва вестник Hurriyet.\r\nБоздаг обвини управляващите в Берлин, че взимат страна в предстоящите на 24 юни избори в Турция. „Те (германците – бел.р.) позволиха на поддръжниците на „Работническата партия на Кюрдистан“ (ПКК) да проведат митинг в Кьолн. Те не са справедливи и обективни спрямо Турция\", заяви Боздаг на среща в централноанадолската провинция Йозгат.\r\nНеговите забележки бяха направени ден, след като ДПН, която Анкара определя като политически фронт на ПКК, проведе митинг в Кьолн.  Почти хиляда поддръжници на партията се събраха на площад „Ноймарк“ в германския град, поясниха от местната полиция. По време на митинга не са допуснати символи и банери на ПКК, увериха германските власти. Въпреки това не липсваха злостни нападки срещу управляващите в Турция и срещу държавния глава Реджеп Тайип Ердоган.\r\n„Германия промени законодателството си, за да не позволи на всички страни да проведат митинги на територията й по време на предизборните им кампании, но целта им е да предотвратят организирането на такива Турция\", подчерта Боздаг.\r\nПо-рано властите в Берлин не допуснаха предизборен митинг на управляващата в Анкара „Партия на справедливостта и развитието“. Поради тази причина турският президент организира мащабен предизборен митинг в столицата на Босна и Херцеговина – Сараево, на който присъстваха десетки хиляди турци, живеещи в европейските страни.Тереза Герова", "date": "2018.05.28", "title": "Hurriyet: Бекир Боздаг обвини Германия във взимането на страна в предстоящите избори в Турция"}
{"url": "http://www.focus-news.net/news/2018/05/28/2527234/veliko-tarnovo-izkachvane-na-vrah-botev-i-prehod-do-hizha-buzludzha-predvizhda-klubat-po-peshehoden-turizam-kam-td-trapezitsa-1902-prez-mesets-yuni.html", "text": "Изкачване на връх Ботев и преход до хижа Бузлуджа предвижда Клубът по пешеходен туризъм към ТД „Трапезица 1902“ през месец юни. Това съобщи за Радио „Фокус“ – Велико Търново Станчо Русев, председател на Клуба по пешеходен туризъм към Туристическо дружество „Трапезица – 1902“. Изчакването на най-високия връх на Стара планина е предвидено за 9 и 10 юни. Група от 30 човека ще тръгне още от петък, като вечерта ще пренощува на хижа „Амбарица“. В съботния ден ще направи преход до заслона „Ботев“ и връх Ботев, като ще премине през върховете Купен и Жълтец. Преходът е с  продължителност 7 часа. От 22 до 24 юни е предвидена проява до хижа „Бузлуджа“. Групата ще тръгне от гара „Кръстец“ до хижата, а на връщане ще слезе до Плачковци, откъдето ще се прибере. В началото на месеца, на 2 юни, представители на великотърновския клуб по пешеходен туризъм ще вземат участие в туристическата проява „Добруджа и морето“ на Туристическото дружество в Добрич. Предвижда се преход от Дуранкулак, по крайбрежието на Черно море, с преспиване в Балчик. Клубът по пешеходен туризъм ще вземе участие и в похода по повод годишнината от основаването на Българското туристическо дружество, който се провежда традиционно в последната събота и неделя на месец август. Тази година събитието предвижда изкачване на връх Ботев от хижа „Плевен“ и слизане от върха до хижа „Тъжа“. Календарният план на Клуба е публикуван на интернет страницата на ТД „Трапезица 1902“. Членовете му се събират всеки четвъртък, от 18.30 часа в сградата на туристическото дружество в центъра на града.\r\nНадежда КРЪСТЕВА", "date": "2018.05.28", "title": "Велико Търново: Изкачване на връх Ботев и преход до хижа Бузлуджа предвижда Клубът по пешеходен туризъм към ТД „Трапезица 1902“ през месец юни"}
{"url": "http://www.focus-news.net/news/2018/05/28/2527232/burgas-gratskata-altarnativ-rok-grupa-ink-shte-uchastva-v-burgas-jam.html", "text": "INK е името на поредното качествено попълнение в многолюдния музикален отбор на китарния фест Burgas Jam 2018, съобщиха от пресцентъра на Община Бургас. Това е алтърнатив рок група от Александруполис, Гърция, сформирана през 1999 година. Момчетата от INK са излизали на една сцена с  Джеф Мартин (The Tea Party), The Twilight Singers, Puressense, Craig Walker. Те са участвали в големи фестивали, наред с имена като Faith No More, Fun Lovin Criminals, Clawfinger. Свирили са и на Spirit Of Burgas.\r\nINK имат уникално звучене. Когато свирят, те са изцяло потопени в музиката, която правят. Не се влияят от мейнстрийма. За тях не е важно какво е модерно сега, за да се придържат към него. Звучат така, както им харесва - без излишества и без компромиси.\r\nМеждувременно стартира продажба на билетите за новото издание на Burgas Jam. Можете да се снабдите с тях от мрежите на Eventim и Grabo, касата в Културен дом на нефтохимика, магазин \"Саундгардън\" в Безистена, а от 4 юни ще се предлагат и на лятна каса \"Часовника\".\r\nДатата, на която ще се проведе новият Burgas Jam е 7 юли. Мястото - пространството между Морска гара и Магазия 1 в Зоната за обществен достъп на Пристанище Бургас. Освен група INK, на сцената ще излязат Gus G - един от любимите китаристи на Ози Озбърн, Николо Коцев, Бисер Иванов, Васил Първановски от ODD CREW, Славчо Николов от Б.Т.Р., Александър Мариновски от група \"Сигнал\". В шумен дръм батъл ще участват вездесъщият Стоян Янкулов - Стунджи и бързоръкият Николай Тошев.\r\nЕлена Розберг от радио Z-ROCK прие предизвикателството да се изяви като водеща на новия BURGAS JAM.", "date": "2018.05.28", "title": "Бургас: Гръцката алтърнатив рок група INK ще участва в Burgas Jam"}
{"url": "http://www.focus-news.net/news/2018/05/28/2527237/zam-ministar-malina-krumova-do-sredata-na-2019-g-shte-sa-zavarsheni-sgradite-koito-se-sanirat-po-natsionalnata-programa-za-energiyna-efektivnost.html", "text": "Близо 7000 са регистрираните сдружения на собственици на многофамилнми жилищни сгради в страната към днешна дата. В тях са включени около 1 млн. български граждани, които имат интерес да предприемат мерки за енергийна ефективност. Това отчете заместник-министърът на регионалното развитие и благоустройството Малина Крумова по време на международната конференция „Устойчиви градове – нови възможности и предизвикателства пред общините“, организирана от „Хабитат България“ като част от проект “Build Solid Ground”, съобщиха от пресцентъра на МРРБ. Зам-министър Крумова обясни, че най-късно до средата на 2019 г. се очаква да приключат дейностите по обновяването на всички 2022 жилищни сгради в страната, които се финансират по Националната програма за енергийна ефективност на многофамилни жилищни сгради. Преди това ще предложим и новия модел, по който програмата за саниране ще продължи. Заместник-регионалният министър отбеляза, че в рамките на настоящата програма се очаква да бъдат обновени общо около 11,5 млн. кв. м разгъната застроена площ, което представлява около 150 хил. жилища с близо 350 000 живущи. В рамките на програмата са били заети около 70 000 лица, както от строителните фирми, така и консултанти, проектанти, инженери и производители на строителни материали. „Нашите анализи сочат, че в страната трябва да се обновят почти 44 000 жилищни блока, като с наличното финансиране обхващаме само 2022 от тях. Останалите 42 хил. ще се реновират по нов механизъм, посочи Крумова. Възможните източници за тази цел са съфинансиране от собствениците на жилища, които са най-заинтересовани от мярката, европейски програми, международни финансови институции, търговия с емисии и др. Зам.-министър Крумова отчете, че ефектите от програмата за енергийна ефективност са значителни. Анализите сочат, че само от блоковете, санирани до 2017 г., са спестели над 157 килотона въглероден диоксид и 470 000 мегаватчаса електроенергия годишно. При завършване на всички 2022 сгради ще се пести близо 1 млн. мегаватчаса електроенергия на година и двойно повече вредни емисии. Отчита се и повишаване на температурата до 5 градуса в обновен апартамент, а сметките за отопление са намалели с 40 до 60 на сто. „Най-сериозно спестяване се отчита при домакинствата, които се отопляват на твърдо гориво - дърва и въглища, които са и най-големите замърсители на въздуха през зимата“, каза още Крумова. Ползите са и по отношение на повишения топлинен комфорт на жилищата, а оттам и възможността за отопляване на повече помещения, което е пряко свързано със здравето на хората, енергийно спестяване, намаление на вредни емисии, подобряване облика на градовете, повишена стойност на жилищата, спестен финансов ресурс за собствениците, който се влага за други дейности и т.н. „МРРБ е за продължаване на програмата и е убедено, че общините трябва да запазят активната си роля в бъдещото й управление“, категорична бе зам.-министър Крумова.\r\nПо думите й програмата за саниране в краткосрочен план до 2025 г. трябва да продължи освен с въвеждане на алтернативен източник на финансиране, и с диференцирана подкрепа според различията на регионите в страната, а не по унифициран модел. Важно е да се заложи и приоритизация, която да насочи програмата към икономически изостаналите региони, градовете с най-мръсен въздух, поощряване към включване в ТЕЦ и др. Бъдещата програма трябва да акцентира сградите да се снабдяват с мерки за енергийна ефективност, отговарящи на клас “B”, разширяване на обхвата с дейности като опазване на въздуха, подмяна на отоплителни и горивни инсталации. Освен това трябва да се включат и еднофамилните жилищни сгради и залагане на повече мерки с възобновяеми енергийни източници и подмяна на ВиК системите.", "date": "2018.05.28", "title": "Зам.-министър Малина Крумова: До средата на 2019 г. ще са завършени сградите, които се санират по Националната програма за енергийна ефективност"}
{"url": "http://www.focus-news.net/news/2018/05/28/2527236/haskovo-svetoslav-dimitrov-ot-yambol-zasluzhi-zlatniya-poyas-na-turnira-po-borba-kray-manastir-sveta-troitsa.html", "text": "Светослав Димитров от Ямбол заслужи Златния пояс на турнира по борба край манастир \"Света Троица\", съобщиха от пресцентъра на Община Тополовград. Светослав Димитров се състезава в категорията до 80 кг. Другите отредени от организаторите два приза взе състезателката Ванеса Георгиева, представителка на Тополовград. За заслуги към борбата и организацията на турнира домакините възнаградиха със Златен пояс шефа на СК \"Вълко Костов\" в Симеоновград Росен Бонев. \r\nНа специално подготвената поляна премериха сили в свободния стил близо 200 състезатели от Гърция, Гълъбово, Раднево, Сливен, Ямбол, София, Симеоновград, Добрич, Пловдив, Бургас, Грудово и Елхово. В категория до 70 кг победи Пресиян Михов от Ямбол. В категория до 80 кг се отличи Светослав Димитров, също ямболия, в категория до 90 кг първо място се отреди на Николай Иванов от София. В тежката категория победи Мирослав Гешев от Пловдив.\r\nНа народния събор край манастир \"Света Троица\" където се проведе международен турнир по свободна борба в памет на борците – светила Еню Вълчев и Димитър Чифудов се впуснаха в схватки борци от България, Турция и Гърция. Край арената бяха олимпийски медалисти, световни и европейски шампиони като Александър Томов, вицеолимпийската шампионка генерал-майор Нонка Матова, Димо Костов, Карю Карев, Станка Златева, както и техни близки.\r\nНадпреварата откри кметът на община Тополовград Божин Божинов. За различните категории организаторите осигуриха  солиден паричен фонд от 10 000 лева.", "date": "2018.05.28", "title": "Хасково: Светослав Димитров от Ямбол заслужи Златния пояс на турнира по борба край манастир \"Света Троица\""}
{"url": "http://www.focus-news.net/news/2018/05/28/2527235/marko-dzhurich-sled-intsidenta-v-kosovo-s-hvarlyane-na-kamani-po-sarbi-keyfor-tryabva-da-garantira-sigurnost-za-sarbite.html", "text": "Осъждайки атаката срещу завръщащи се в Косово сърби, ръководителят на правителствената Служба за Косово и Метохия Марко Джурич призова КейФОР да създаде безопасна среда за сърбите и международните институции да възстановят върховенството на закона в бившата южната провинция на Сърбия, предава Tanjug, държавната информационна агенция на западната ни съседка. \r\nНяколко сърбина бяха ранени, един от които тежко, след като косовски албанци хвърлиха камъни по насочилите се към църквата „Св. Троица“ в населеното място Петрич, разположено на пътя Печ-Прищина. „Очевидно това бе организиран и систематичен акт, насочен към сплашване на сръбското население в Косово“, коментира Джурич. Тереза Герова", "date": "2018.05.28", "title": "Марко Джурич след инцидента в Косово с хвърляне на камъни по сърби: КейФОР трябва да гарантира сигурност за сърбите"}
{"url": "http://www.focus-news.net/news/2018/05/28/2527239/daily-sabah-turtsiya-se-nadyava-da-privleche-do-50-miliona-turisti-do-2023-godina.html", "text": "Министърът на външните работи на Турция Мевлют Чавушоглу заяви, че се надява до 2023 г. страната да привлече 50 милиона туристи и да генерира приход от сектора в размер на 50 милиарда долара, пише вестник Daily Sabah.\r\nИзказвайки се в рамките на събитие, организирано от Асоциацията на инвеститорите в туризма в Турция в провинция Анталия, Чавушоглу обяви, че през 2018 г. се наблюдава значително увеличение на туристите в страната. \r\n„Налице е значително увеличение на туристите през тази година, затова ние се придвижваме към 50 милиона с решителни стъпки. Надяваме се, че до 2023 г. ще достигнем 50 милиона туристи и приходи от 50 милиарда долара\", заяви първият дипломат на Анкара. \r\nСъщевременно Чавушоглу определи като неверни твърденията за закриването на Министерството на културата и туризма, като уточни, че се обсъжда дали да бъде разделено на два отделни ресора. Тереза Герова", "date": "2018.05.28", "title": "Daily Sabah: Турция се надява да привлече до 50 милиона туристи до 2023 година"}
{"url": "http://www.focus-news.net/news/2018/05/28/2527222/kiril-dobrev-bsp-izbiratelyat-e-veche-kato-sezonen-rabotnik-registrira-se-za-izbori-v-razlichni-naseleni-mesta.html", "text": "Избирателят е вече сезонен работник – регистрира се в различни населени места за избори. Това заяви зам.-председателят на БСП Кирил Добрев в студиото на БТВ, съобщиха от пресцентъра на БСП. Според него, за да стане някой кмет на населено място, трябва да има познат в общинска администрация, за да регистрира необходимия брой избиратели. „Трябва да има и пари, за да им плати и да им организира транспорт. В Галиче единият кандидат тръгва с плюс 200 гласа - толкова са регистрирани и не живеят в тази община“, обясни той. Добрев подчерта, че са регистрирани на несъществуващи адреси или на места, където няма ток и вода, като трафопост или старо училище. „Галиче е снимка на нашата държава – как върви изборният процес в една европейска държава. Начинът, по който бяха проведени изборите, го очаква всяко населено място в страната следващата година“, каза още зам.-председателят на левицата. Той е на мнение, че моделът не се е променил от 90-те години насам – заплахи и корпоративен вот. \r\n„Преди да говорим за промени в изборния закон, трябва да си поговори за отговорността на институциите. След всички жалби, които ще пуснем, ако се докаже, че има хора, които са дошли на изборен туризъм - това е престъпление срещу политическите права на гражданите, ще има ли областен управител, който ще носи отговорност за това?“, попита Добрев. Той подчерта, че в България за честността на изборите отговарят управляващите, които не трябва да загубят изборите. „Това е абсолютен нонсенс“, категоричен е той. По неговите думи има разследване, снимки и видеоклипове от изборния ден и нарушенията, а местните са се самоорганизирали в граждански патрули, за да не допускат да гласуват хора, които не са от тяхното село. „Тогава лидерът на ГЕРБ отваря задната врата, за да влязат над 40 човека и да гласуват. Полицията просто седи и наблюдава безучастно. Най-тежко ми е, че ние живеем в държавата на уредените мачове – кой ще започне работа в държавна институция, кой ще спечели обществена поръчка, кой блок ще се санира, в зависимост от изборните резултати“, посочи той.\r\nДобрев подчерта и че общински председател на ГЕРБ е седял до 12 часа в Общинската избирателна комисия, крещял е и е тропал по масата, за да накара членовете да разпишат протокола. „Тримата членове на БСП не са пожелали да го подпишат, заради всички тези нарушения“, обясни той. \r\n„Ценко Чоков е звънял от затвора на хора от Галиче, като ги е инструктирал за изборния процес, защото две години му е присъдата и след това отново се връща. И още преди да дойдат следващите избори, там ще има Ценко Чоков отново“, каза още зам.-председателят на БСП. Според него службите имат достатъчно информация и възможности да проследят телефоните и да разберат. „Не искам да се обръщам въобще към министър Радев, защото на него затворниците му бягат, камо ли да го питам дали имат достъп до телефон“, коментира Добрев. \r\nКирил Добрев обясни, че кандидатът на БСП за с. Беден е работил в цех, който е като учебникарски пример за корпоративен вот. „Работодателят казал на работниците си, че ако ГЕРБ не спечели, поръчките ще спрат и всички остават без работа. Тези хора се обезверяват. Тези, които отговарят за честността на изборите, са част от системата, която трябва да бъде сменена“, заяви той. \r\nДобрев посочи и че в община Макреш БСП печели със 700 на 200 гласа и благодари на областния председател Димитър Велков и на бившия председател на БСП Михаил Миков.", "date": "2018.05.28", "title": "Кирил Добрев, БСП: Избирателят е вече като сезонен работник – регистрира се за избори в различни населени места"}
{"url": "http://www.focus-news.net/news/2018/05/28/2527240/ot-shumen-zapochva-kampaniyata-moyat-grad-e-moyata-krepost.html", "text": "Шумен ще даде старт на образователно-патриотичната кампания „Моят град е моята крепост“. Това съобщиха от пресцентъра на Общината. Събитието  ще се състои на 4 юни, понеделник, от 13.00 часа в Младежкия дом в града с участието на ученически отбори от Шумен, Варна, Русе, Добрич, Силистра, Търговище и Разград. Инициативата е на Министерството на регионалното развитие и благоустройството, в партньорство с Министерството на образованието и науката и има за цел да популяризира постигнатото в регионите, да накара децата да се гордеят още повече с родните си места, както и да открият предимствата им. Водещи ще бъдат актьорите Димитър Рачков и Васил Василев – Зуека, които ще изпитват децата под формата на викторини. Министерството на образованието е селектирало чрез подбор по двама ученици-отличници в дисциплините история и география. Участници от всички области на страната ще премерят знания в няколко състезателни кръга. Първите четири събития ще бъдат полуфинали, като победителите от тях ще участват на финала, който ще се проведе в град София. На него ще бъдат определени победителите и ще бъдат връчени наградите. Инициативата ще бъде съпътствана от атрактивна програма, игра с публиката със забавни въпроси, скечове и музикални изпълнения. В рамките на кампанията ще се проведат общо пет събития в различни градове на страната – Шумен, Кюстендил, Стара Загора, Габрово и София.", "date": "2018.05.28", "title": "От Шумен започва кампанията „Моят град е моята крепост“"}
{"url": "http://www.focus-news.net/news/2018/05/28/2527233/the-stars-and-stripes-v-navecherieto-na-potentsialnata-sreshta-na-varha-v-singapur-donald-tramp-i-shindzo-abe-koordinirat-strategiyata-za-severna-koreya.html", "text": "Държавният глава на САЩ Доналд Тръмп се съгласи в понеделник да се срещне с японския министър-председател Шиндзо Абе преди потенциалната среща на високо равнище със севернокорейския лидер Ким Чен-ун. Според японски официални лица дискусията ще бъде шанс за Тръмп и Абе да координират своята стратегия на фона на тревогите в Токио за бъдещите преговори за подписване на мирен договор на Корейския полуостров, отбелязва американският вестник The Start and Stripes.\r\nТръмп и Абе разговаряха по телефона, докато делегация на САЩ преговаря със севернокорейските си колеги в опит да спаси провеждането на срещата на върха в Сингапур на 12 юни, която Тръмп отмени миналата седмица. След помирително изявление от Пхенян, обаче, президентът на САЩ заяви, че срещата все пак може да бъде проведена. Отделен екип от САЩ, ръководен от заместник-началника по операциите на Белия дом Джо Хегин и заместник-съветника по националната сигурност Мира Рикардел, вече е в Сингапур.\r\nСрещата между Тръмп и Абе вероятно ще се проведе в кулоарите на VII Икономическа среща на върха в Квебек на 8-9 юни. Допуска се обаче и възможността Абе „да се разходи“ до Вашингтон преди конференцията в Канада. \r\nБелият дом все още не е коментарал информацията. \r\nТъй като южнокорейският президент Мун Дже-ин се опитва да играе ролята на посредник между Тръмп и Ким-Чен-ун с надеждата да облекчи напрежението на Корейския полуостров, Абе е загрижен за резултата, който може да остави нерешени интересите на Япония в областта на сигурността. Абе се срещна с Тръмп в Мар-а-Лаго миналия месец и настоя в преговорите със Северна Корея да бъдат включени въпросите за балистичните й ракети и ядрения й арсенал. \r\nАбе също така поиска от Тръмп да повдигне въпроса за 12-те японски граждани, отвлечени от севернокорейски агенти през 70-те и 80-те години на миналия век.Тереза Герова", "date": "2018.05.28", "title": "The Stars and Stripes: В навечерието на потенциалната среща на върха в Сингапур: Доналд Тръмп и Шиндзо Абе координират стратегията за Северна Корея"}
{"url": "http://www.focus-news.net/news/2018/05/28/2527257/afp-ruskiyat-oligarh-i-sobstvenik-na-chelsi-roman-abramovich-poluchi-izraelsko-grazhdanstvo.html", "text": "Руският олигарх и собственик на „Челси“ от еврейски произход Роман Абрамович получи израелско гражданство, предава AFP.\r\n„Той е пристигнал с частния си самолет на международното летище „Бен Гурион“ и е влезнал в страната с израелска лична карта“, съобщават от местния телевизионен „Канал 10“.\r\nСпоред израелския „Закон за завръщането“ се дава право на израелско гражданство на всеки евреин, дете или внук на евреи при поискване от тяхна  страна. \r\nАгенцията припомня, че инвеститорската британска виза на Роман Абрамович изтече, а издаването на нова се проточи  необичайно дълго време. Забавянето се случва на фона на обтегнатите отношения между Москва и Лондон и призивите за санкции срещу супербогатите руснаци, които живеят в Обединеното кралство. Юлиян Марков", "date": "2018.05.28", "title": "АFP: Руският олигарх и собственик на „Челси“ Роман Абрамович получи израелско гражданство"}
{"url": "http://www.focus-news.net/news/2018/05/28/2527258/emsc-registrirano-e-zemetresenie-s-magnitud-52-v-rayona-na-indoneziyskiya-ostrov-sumbava.html", "text": "Регистрирано е земетресение с магнитуд  5.2 в района на индонезийския остров Сумбава, съобщава страницата на  Европейския средиземноморски сеизмологичен център.\r\nЗеметресението е станало в 22:25 българско време на 89 километра южно от град Бима на дълбочина от 60 километра. Земетресението е усетено на острова, но няма данни за пострадали хора и нанесени материални щети. Не е обявявана опасност от възникване на цунами. Юлиян Марков", "date": "2018.05.28", "title": "EMSC: Регистрирано е земетресение с магнитуд  5.2 в района на индонезийския остров Сумбава"}
{"url": "http://www.focus-news.net/news/2018/05/28/2527259/reuters-tropicheskata-burya-alberto-otslabva-s-nablizhavaneto-na-florida.html", "text": "Тропическата буря „Алберто“ отслабва с наближаването на Флорида, предава Reuters.\r\nСкоростта на вятъра е спаднала до 100 километра в час с наближаването на град Панама сити в щата Флорида. Властите на окръзите Франклин и Тейлър във Флорида са разпоредили задължителна евакуация на хиляди жители по крайбрежието. Извънредно положение е обявено в щатите Флорида, Алабама и Мисисипи.\r\n„Алберто“ е първата тропическа буря от тазгодишния сезон на ураганите. Тя ще донесе силни ветрове и проливни дъждове  в долината Тенеси във вторник и сряда, като се очаква сериозно да затрудни трафика в последния от почивните дни заради Деня на национална памет. Юлиян Марков", "date": "2018.05.28", "title": "Reuters: Тропическата буря „Алберто“ отслабва с наближаването на Флорида"}
{"url": "http://www.focus-news.net/news/2018/05/28/2527238/aleksandar-damovski-mkd-makedoniya-tryabvashe-okonchatelno-da-se-ottegli-sled-bezrezultatnite-pregovori-za-imeto-mezhdu-vanshnite-ministri-v-nyu-york.html", "text": "Македония трябваше окончателно да се оттегли след безрезултатните преговори за името между външните министри в Ню Йорк. Това каза пред Радио \"Фокус\" Александър Дамовски, главен редактор на електронното издание МКД. \"Това е основният въпрос. Безкрайно е притискането от Гърция върху Македония. Ето, и последният път в Ню Йорк беше безобразен ходът на гръцките преговарящи - Ципрас и Коцияс приеха предложението на Заев за Република Илинденска Македония, а 24 часа по-късно само благодариха на македонската страна, че приемат принципа erga omnes, но не и името Илинденска Македония, което пък беше условието от страна на Македония – или целият пакет, или нищо. Виждате как Гърция превзема лека-полека преговорите, дори съобщава официално, че Македония е приела условието за erga omnes, което не е точно така. Между другото, обаче, международната общност в Брюксел и Вашингтон е приела, че щом Македония веднъж се е съгласила и е приела  този принцип с името Република Илинденска Македония, то тогава няма защо да не го приеме и с името Република Северна Македония, или Република Горна Македония, или Република Крушевска Македония и всичките останали глупости по отношение на името. Вижда се, че гръцките преговарящи са много по-умели, по-хитри. И тук наистина беше крайно време след Ню Йорк да се напуснат преговорите и както Заев каза – „всичко или нищо“. И сега, когато стана „нищо“, ние отново продължаваме да преговаряме за нещо. Тук и достойнството, и позицията на македонската страна станаха много, много по-слаби за евентуални следващи преговори, а те, както виждаме, продължават и в Брюксел\", коментира Дамовски. Той каза още, че от 1994 година до днес Гърция има своя позиция за името и налага на Македония своите условия, въпреки намерението на премиера Зоран Заев да се представи проевропейски и по-сговорчив.", "date": "2018.05.28", "title": "Александър Дамовски, МКД: Македония трябваше окончателно да се оттегли след безрезултатните преговори за името между външните министри в Ню Йорк"}
{"url": "http://www.focus-news.net/news/2018/05/28/2527256/vzglyad-otkazat-ot-proruskoto-pravitelstvo-predizvika-satresenie-v-italianskata-politika.html", "text": "Отказът от „проруското правителство“ предизвика сътресение в италианската политика, пише руският ежедневник “Взгляд“.\r\nПо оценка на експертите в Италия се очерта безпрецедентна политическа криза. Тя се провокира от „антиконституционното решение“ на италианския президент  - блокирането на кандидатурата на един от министрите, което разруши конструкцията на цялото правителство, което можеше да се окаже най-проруското в целия Европейски съюз. Дали все още има шансове да се появи проруско правителство в Италия коментира руското издание.\r\nСлед  като на „приятелите на Путин“ не се отдаде шанс да формират правителство, президентът на Италия възложи на технократа и бивш служител в Международния валутен фонд Карло Котарели да създаде техническо правителство. Ако то  не получи вот на доверие в парламента ще последва разпускане на депутатите и насрочване на нови избори.\r\nИталианският политолог Джулието Киеза заяви за „Взгляд“, че „решението на президента е безпрецедентно и антиконституционно. Президентът няма никакво право да откаже да назначи министъра на икономиката“.\r\nСпоред изданието главният проблем не е евроскептичният министър. Причината е намерението на бъдещата коалиция между партията „Пет звезди“ и Лигата да премахнат антируските санкции, което е било предвидено в коалиционното споразумение.\r\nПредложеният за премиер Котарели е техническа фигура. Той е неизвестен за широката публика и е поредния технократ, които по принцип се славят с това, че спазват указанията на Брюксел и Вашингтон.  Юлиян Марков", "date": "2018.05.28", "title": "„Взгляд“: Отказът от „проруското правителство“ предизвика сътресение в италианската политика"}
