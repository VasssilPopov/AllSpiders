{"url": "http://www.focus-news.net/news/2017/09/17/2436927/afp-reks-tilarsan-i-sergey-lavrov-shte-se-sreshtnat-v-nyu-york.html", "text": "Американският държавен секретар Рекс Тилърсън, ще се срещне с руския си колега Сергей Лавров в Ню Йорк преди Генералната асамблея на ООН, заявиха американски представители, цитирани от AFP.\r\nПо последни данни, Тилърсън ще се срещне с Лавров в руската делегация в ООН в 21:00. Симеон Миланов", "date": "2017.09.17", "title": "AFP: Рекс Тилърсън и Сергей Лавров ще се срещнат в Ню Йорк"}
{"url": "http://www.focus-news.net/news/2017/09/17/2436895/plovdiv-sas-sastezanie-s-trikolki-v-rayon-zapaden-otbelyazaha-sedmitsata-na-mobilnostta.html", "text": "Със състезание с триколки в Район „Западен“ в Пловдив отбелязаха Седмицата на мобилността. Това съобщи за Радио „Фокус” - Пловдив кметът на района Димитър Колев, който също се включи в Седмицата на мобилността. На Гребната база се проведоха състезания и тестове с триколесни велосипеди. Те бяха осигурени от производителя и зарадваха десетки пловдивчани в неделния ден с възможността да изпробват електрическите триколки. Днешната проява е само част от отбелязването на Седмицата на мобилността в район „Западен“. В началото на месеца стартира виртуална изложба на тема „Велосипедът – 200 години история, традиция, съвремие”. Всеки, който желае да се включи, може да го направи до края на утрешния ден и да изпрати снимки на имейла на районната администрация. Наградите ще бъдат връчени официално на 21-ви септември. Пълните условия на конкурса са публикувани на страницата на района. Освен това през идната седмица са предвидени състезания с велосипеди за деца от детски градини в района, под надслов „Децата и безопасният път”, както и изнасяне на презентация за ученици от 10 до 18 години на тема „Мобилността на бъдещето”.\r\nЦветана ТОНЧЕВА", "date": "2017.09.17", "title": "Пловдив: Със състезание с триколки в Район „Западен“ отбелязаха Седмицата на мобилността"}
{"url": "http://www.focus-news.net/news/2017/09/17/2436896/valentin-ivanov-kardamski-ahmed-dogan-e-edinstveniyat-koyto-e-izgradil-politicheska-doktrina-v-perioda-na-prehod.html", "text": "Ахмед Доган е единственият, който е изградил политическа доктрина в периода на преход. Това каза Валентин Иванов-Кардамски, ПР на БСП и художник, в разговор с Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“, съобщиха от екипа на предаването.\r\nБеновска подари здрава българска ябълка на Валентин Кардамски с пожеланието: „Да продължиш да си здрава ябълка във всички начинания, които упражняваш, защото ти го правиш по убеждения!“\r\nБеновска подари здрава българска ябълка на Валентин Кардамски с пожеланието: „Да продължиш да си здрава ябълка във всички начинания, които упражняваш, защото ти го правиш по убеждения!“\r\nИзложбата на Кардамски в Народното събрание\r\n„Щастлив ли си? На 14 септември направи изложба в Народното събрание и то изложба с много портрети, които ти си нарисувал на политици, интелектуалци, актьори, писатели“, попита Илиана Беновска, а Кардамски отговори, че е щастлив от този факт.\r\nПортретът на Дядо Добри\r\n„Това е дядо Добри от село Байлово. Кръстих платното „Дядо Добри- Святия“, най-трудно ми излезе това платно. Чистотата винаги се рисува най-трудно. Освен че той е свят, събирайки стотинчиците, за да може да помогне на „Александър Невски“, на други храмове, опитах се да го потопя във фона на „Александър Невски“, чак храмът в един момент натежаваше в този образ“, коментира портретът Кардамски.\r\nЗа портрета на Сергей Станишев\r\n„Сергей го нарисувах по повод юбилея му. В интерес на истината се получи без особено много да се измъча като образ, защото го познавам достатъчно добре. Работили сме заедно години наред. Най важното, което търсех да изобразя в него е това, което хората не познават. Много често хората си изграждат образа от екрана. Много от политиците създават един образ, било то заради ПР-ите, заради такива като мен, заради такива като теб, да бъдат някак си по-приети. Понякога хората остават с впечатлението или че те са по –студени, по-вдървени, прекалено европейци, или пък едва ли не, че не стъпват на земята, което не е така“, каза Кардамски. \r\nЗа портрета на Ахмед Доган\r\n„Много силен портрет стана. Много дълго време исках да го нарисувам обаче не бях готов, трябваше да изгледам много видеа. Изгледах му пресконференциите отново, прочетох му нещата. Винаги съм искал да го нарисувам, защото ми е бил любопитен, не мога да го скрия и като журналист. Той е една от най-интересните фигури в българската политика. Може би е единствения, който е изградил политическа доктрина за целия преход. Ако всеки, на когото подаряваш книгата с интервю на Амед Доган от 1992г. я прочете, аз мисля, че по-малко грешки ще има в политическия живот. Не мога да не дам висока оценка на Ахмед Доган. Той направи доктрина“, заяви Кардамски. На въпрос на Илиана Беновска кое е най-важното, което е въплътено в портрета на Доган, Валентин Кардамски сподели, че това е детското в него, което не е избягало и до ден днешен. „Никой не може да избяга от боите, докато го рисува един художник. Доган има много нюанси в себе си. Изключително многопластов човек. В погледа на всеки един портрет се опитвам да покажа истинската същност на личността“, добави Кардамски.\r\nПоказани бяха и част от останалите нарисувани от Валентин Иванов-Кардамски портрети- Жельо Желев, цар Борис III, Радой Ралин, Стоянка Мутафова, Ванга, Йордан Радичков, Георги Калоянчев, Георги Парцалев, Нешка Робева.\r\n„Защо нарисувах тези хора? Те са абсолютно категорично трябва да бъдат нарисувани, защото до голяма степен са се оттеглили, не са на политическата сцена. Сергей Станишев е в Европа. Знаем, че не са всеки един ден на екран. Други може би ще бъдат нарисувани след време“, коментира Кардамски.\r\n„Жельо Желев е човекът, който е успявал по някакъв начин да балансира  отношенията в синьото. Човек си ходи с цветовете“, каза художникът и ПР на БСП относно портретът на Жельо Желев.\r\n„Драматичен образ. Аз рисувам с голямо количество боя, но специално цар Борис III пое огромно количество червена боя. Много драматичен. Много кървав образ. Той носи със себе си много голямо страдание. Като говорим за държавници, той наистина е бил много голям държавник.“- коментира портрета на цар Борис Валентин Кардамаски.\r\n„Къде са времената на тези големи хора? Къде ги генерираме в момента? Къде е културата? Отваряйки прозореца не ти ли се струва, че като цяло пълзи опроостачаване? Нямаме ценности“, добави Валентин Кардамски и допълни, че изложбата е неговият начин за борба с тази тенденция. Той даде пример с това как е решил да нарисува Йордан Радичков- а именно след като е установил, че младите хора не знаят кой е той.\r\nЕкипът на „Беновска пита“ пусна кратък репортаж от откриването на изложбата в Народното събрание от 14-и септември, средствата от която ще отидат за благотворителност.\r\nБеновска приключи разговора с Валентин Иванов-Кардамски, ПР на БСП и художник, и му благодари за участието в „Беновска пита” по „Канал 3” и „Радио К2” на 17 септември 2017 г.", "date": "2017.09.17", "title": "Валентин Иванов-Кардамски: Ахмед Доган е единственият, който е изградил политическа доктрина в периода на преход"}
{"url": "http://www.focus-news.net/news/2017/09/17/2436897/reuters-ispanskite-vlasti-nahluha-v-sklad-i-izzeha-13-miliona-broshuri-i-drugi-agitatsionni-materiali-za-referenduma-v-kataloniya.html", "text": "Испанските власти са иззели един милион и триста хиляди листовки и други агитационни материали за референдума за независимост на Каталония, докато по-рано Главния прокурор на Испания предупреди, че не изключва изпращането в затвор на лидерите на сепаратистите в региона, предаде Reuters.\r\nПо време на полицейска акция в склад в околностите на град Барселона са иззети огромен брой агитационни материали за планирания за 1 октомври плебисцит в североизточната испанска автономна област Каталония.\r\nТова е най-голямата от поредица от подобни акции, съобщи министерството на вътрешните работи на Испания.\r\nКакто агенция „Фокус“ вече информира, испанските прокурори, които са наредили на полицията да разследва усилията за популяризиране на плебисцита, заявиха миналата седмица, че служители, участващи в подготовка му, биха могли да бъдат обвинени в гражданско неподчинение, злоупотреба с длъжност и злоупотреба с обществени средства.\r\nПревод и редакция:", "date": "2017.09.17", "title": "Reuters: Испанските власти нахлуха в склад и иззеха 1,3 милиона брошури и други агитационни материали за референдума в Каталония"}
{"url": "http://www.focus-news.net/news/2017/09/17/2436898/sliven-roklegendite-signal-shte-iznesat-kontsert-v-grada-za-festivala-na-stote-voyvodi.html", "text": "Фестивалът на Стоте войводи ще забавлява за последен път жителите и гостите на Сливен на 22 и 23 септември. Това съобщиха от пресцентъра на Община Сливен. От догодина събитието ще има ново име, а всеки посетител може да стане негов кръстник. За целта в специална урна в двата дни на фестивала ще се събират предложения за наименование, на наследника на Сливенския панаир, който се е провеждал в миналото и събирал търговци от цялата страна и чужбина.\r\nТази година хедлайнер на Фестивала на Стоте войводи е група „Сигнал“. Роклегендите ще дадат всичко от себе си на 23 септември от 21.00 часа. Преди тях на сцената ще излязат Бандата на Пецата. Бившият вокалист на „Контрол“ представя нов проект, който събира най-доброто от българската музика. Сам по себе си Пецата е истинско шоу не само като музикант, но и заради непосредствения си и забавен контакт с публиката по време на живи изпълнения. \r\nВторият ден на фестивала ще предложи и вече традиционното кулинарно шоу на Ути Бъчваров. Тази година популярният готвач умишлено пази в тайна с какво ще нагости хилядите посетители на събитието.\r\nПо повод Независимостта на България – 22 септември, първият ден на Фестивала на Стоте войводи ще бъде посветен на фолклорната музика. Своя програма ще изнесе Ансамбълът за народни песни и танци „Сливен“, както и самодейни състави. Малко след 20.00 часа на сцената ще излезе и оркестър „Кристали“, за да докосне сърцата на всички, които обичат горещите ритми.\r\nТази година програмата на събитието включва безплатен детски куклен театър, както и панаирна зона, в която рекорден брой производители ще представят качествени храни и напитки.", "date": "2017.09.17", "title": "Сливен: Роклегендите „Сигнал” ще изнесат концерт в града за Фестивала на Стоте войводи"}
{"url": "http://www.focus-news.net/news/2017/09/17/2436899/erina-krasteva-regionalen-istoricheski-muzey-povod-za-sazdavaneto-na-stolichniya-gerb-e-uchastieto-na-sofiya-vav-vsemirnoto-izlozhenie-v-parizh-prez-1900-g.html", "text": "Автор на столичния герб е художникът Харалампи Тачев. Реалният повод за неговото създаване е участието на София във Всемирното изложение в Париж (Франция) през лятото на 1900 г. Това каза в интервю за Агенция „Фокус“ Ерина Кръстева от Дирекция „Връзки с обществеността“ на Регионалния исторически музей- София по повод Деня на София- 17 септември. „Той трябва да бъде изработен почти светкавично, защото Изпълнителният комитет на изложението го изисква, а такъв все още няма. Тогавашният кмет на София Христо Попов свиква комисия, състояща се от Иван Мърквичка, Вацлав Добруски и Харалампи Тачев и им дава задача да изготвят герб“, коментира тя. „Те събират исторически материали и Тачев създава формата на щита, влагайки основните символи (образа на Улпия Сердика, взет от антична монета; базиликата Света София; планината Витоша; статуята на Аполон Медикус; в средата лъв в скачащо положение от монета от Търново), отгоре рисува зидана корона“, посочи Ерина Кръстева и уточни, че гербът е лично утвърден от княз Фердинанд I. „Впоследствие, Тачев добавя девиза: \"Расте, но не старее\" (през 1911 г.). През 1928 г. поставя лента за девиза и лаврови клонки. През 40-те год. на ХХ в. Борис Ангелушев предлага по-стилизиран вариант. През 1974 г. Иван Радев още по-силно стилизира герба и е добавена петолъчка“, обясни тя и допълни, че през 1991 г. гербът е възстановен във вида му от 1928 г.\r\nБиляна ИВАНОВА", "date": "2017.09.17", "title": "Ерина Кръстева, Регионален исторически музей: Повод за създаването на столичния герб е участието на София във Всемирното изложение в Париж през 1900 г."}
{"url": "http://www.focus-news.net/news/2017/09/17/2436900/danail-kirilov-radev-nyama-konstitutsionno-pravo-po-organ-antikoruptsiya-a-bsp-prepraha-imenata-si-sas-zakona-za-amnistiya.html", "text": "Радев няма конституционно право по орган „Антикорупция”, а БСП „препраха” имената си със закона за амнистия. Това каза Данаил Кирилов, председател на комисията по правни въпроси в 44 НС,ГЕРБ в разговор с Илиана Беновска по темата „Правосъдието, глупако! в седмичното обзорно политическо предаване ,,Беновска пита” по ,,Канал 3” и ,,Радио К2”, съобщиха от екипа на предаването.\r\nДанаил Кирилов заяви позиция по следните теми:\r\nБеновска шеговито предупреди госта си Данаил Кирилов да внимава да не се спъне в противотанковата мина, която ѝ бе подарена от Емил Димитров-Ревизоро в миналото предаване с мотивацията да се борят срещу престъпността, корупцията и нечестните в политиката и съдебната система. Гостът каза, че може да се прескочи, тъй като не е противопехотна, и отбеляза, че Димитров винаги взима добри решения с дълбок замисъл.\r\nАлексей Петров с обвинение срещу Бойко Найденов за „Наглите; Прокуратурата да се самосезира\r\nПървата тема в разговора бе обвинението на Алексей Петров срещу бившия заместник главен прокурор и шеф на следствието Бойко Найденов, че е свързан с „Наглите” и отвличанията. Кирилов каза, че ако има такива факти те би трябвало да бъдат изложени по процесуалния ред от заявителя, защото като публично заявление те няма стойност, а подлежат единствено на преценка за вярност или невярност. Беновска припомни, че във встъпителния си коментар е призовала главния прокурор Цацаров да се самосезира по няколко гейт-а – ЕМКО-гейт, Отвличанията-гейт между Петров и Найденов, Грипен-гейт между Радев и Каракачанов и Антикорупционен-гейт. Водещата попита Кирилов дали прокурорът трябва да се самосезира за отвличанията и да повика Петров и Найденов за обяснения. Кирилов смята, че прокуратурата ще постави оценка на заявленията и може да се самосезира, защото те ще послужат за събиране на факти и доказателства. Гостът определи призовките на Беновска като амбициозни, защото съдържат сложна проблематика и заслужават внимание.\r\nАнтикорупционен-гейт; Радев иска, но законно ли е да определя състава и ръководството на антикорупционния орган?\r\n„Антикорупционен-гейт има ли? Корнелия Нинова страстно защитава тезата на БСП, че президентът Радев трябва да определя кой да бъде персоналният ръководител на антикорупционния орган и оспорва желанието на ГЕРБ, което е залегнало във Вашия вариант на закона, ръководителите и съставът на тази комисия да бъдат избирани от НС – ние все пак сме законодателна република. Вашият коментар?”, попита Беновска. Кирилов каза, че не може да нарече ситуацията гейт, но заявката е сериозна, въпреки че не съществува сериозен спор, а обществото добре се ориентира в дебата. Гостът подчерта, че дебатът много е закъснял, защото БСП са имали повече от година и половина, в което са били канени на обсъждания и са призовавани да изразят становище – до декември месец, 2016 година. Дотогава е имало 3 етапа на работа върху Антикорупционния закон. Гостът припомни, че президентът е бил избран преди 1 - 2 месеца и, може би, не е имал възможност да се включи в темата и да каже, че той има желание да определя ръководството. Беновска каза, че БСП се опитват да имплантират Радев, но и той сам се имплантира в ситуацията. Кирилов обясни, че декември месец са искали да използват авторитета на президентската институция за решаване на правния казус свързан с мажоритарния вот и определяне на районирането, а тогава от президентството са отговорили, че президентът няма такива правомощия по Конституция, но Кирилов подчерта, че той няма правомощия и да определя състава на Антикорупционния орган, но очевидно иска да го прави. Беновска припомни изказване на Каракачанов за Грипен-гейт и Антикорупционния-гейт в предаването, че президентът би могъл да има само съвещателен глас по Антикорупционния закон и при покупката на самолети. Кирилов потвърди, че президентът няма законодателна инициатива и каза, че е имало опити в служебния кабинет да се процедира законодателна инициатива от страна на президента. Относно желанието за изразяване на мнение по въпроса, Кирилов отбеляза, че това е видимо и е важно, защото е кадрова заявка, но не е сигурен в уместността му - „такова кадрово решение е доказано опасно, то не работи – един човек да определи сам друг човек, който ще ръководи един, ще използвам изразите на БСП, толкова опасен орган”, каза още той и припомни, че БСП са определили антикорупционния орган като орган за политическа саморазправа заради анонимните сигнали, а сега предлагат това, което са защитавали преди няколко месеца, в интерес на спора, да бъдат алтернатива и да изглежда, че няма консенсус по въпроса.\r\nБеновска пожела да бъде излъчен откъс от тазседмичната пресконференция на БСП за антикорупционния закон.\r\nБеновска пита Крум Зарков и Деница Златева: Защо адвокат Петър Илиев пише антикорупционния закон на БСП, по какъв договор и срещу какво възнаграждение?\r\nИнтервю на Илиана Беновска с Крум Зарков и Деница Златева от БСП от 12 септември 2017 г. \r\nИлиана Беновска: Лидерът на БСП - Пловдив Георги Гергов каза, че антикорупционният закон на БСП се пише от външни адвокати, а не се ползват юристите на БСП, единствено Вие работите, г-н Зарков, но не работят Янаки Стоилов, Мишо Миков и т.н. кадри подготвени. И аз като колежката искам да разбера кой точно пише този закон, ще го скриете ли като автор? Говори се за разни адвокатски кантори.\r\nКрум Зарков: Не, няма да скрия абсолютно нищо, тъй като няма нищо за скриване! Този законопроект, началото му беше поставено и беше написан от депутатите на БСП от правната комисия, сред които съм и аз. Беше изпратен на всички членове на НС. Две или три седмици преди да заговорим за него публично беше изпратен на имейлите на всички членове на НС, където действително има много качествени юристи, които са имали възможност да се запознаят с него. След това беше изпратен и на кантората, с която ние работим, не за да го напише, а като консултация, така, както сме правили с всички законопроекти?\r\nИлиана Беновска: Коя е тя?\r\nКрум Зарков: Тази кантора се казва „Илиев и партньори”. Тази парламентарна група работи с нея, със същия адвокат е работила и предишната парламентарна група, и по-предишната, най-малко трима председатели.\r\nИлиана Беновска: Как сте го избрали този Петър Илиев?\r\nКрум Зарков: Това беше решение на парламентарната гурпа мисля на първото й заседание.\r\nИлиана Беновска: Как сте го избрали?\r\nКрум Зарков: Адвокат Петър Илиев е работил с парламентарната група през последните 5-6 години почти непрекъснато. \r\nДеница Златева: От 42-то Народно събрание.\r\nКрум Зарков: Той е например автор на последните ни 5 или 6 конституционни жалби. Няма тук нито нещо ново, нито някаква новина, или каквото и да било. \r\nИлиана Беновска: А как сте го избрали, г-н Зарков?\r\nКрум Зарков: Неговото CV предполагам може да Ви бъде предоставено. Първото решение на групата беше, ако нещо се е променило спрямо предишните работи, то е, че сега всичко е ясно, видимо, с договорни отношения, в които няма абсолютно нищо скрито. А за продължаването на закона и дали може да се ползва експертизата, разбира се! Правният съвет, който беше създаден наскоро към НС вече заседава един път, надявам се да заседава още и всеки, който може да допринесе за този законопроект той да бъде изчистен в детайли, защо не? Истината е, че в момента работим много активно, отразявайки препоръките от срещите, които правихме досега и за които ви информираме, включително и с днешната пресконференция. Един законопроект не се пише така на коляно и ние работим много сериозно.\r\nИлиана Беновска: Нека да изясним това, извинявайте, но това дружество работи в сферата на енергетиката, в търговското, строителното, недвижими имоти, природни ресурси и т.н. \r\nКрум Зарков: Адвокат Петър Илиев е единственият, доколкото съм запознат, автор на дисертация по законодателния процес в България. Човекът е изключително компетентен и работи добре. \r\nИлиана Беновска: Колко получава?\r\nКрум Зарков: Не знам.\r\nИлиана Беновска: Ако няма други въпроси може ли да попитам нещо?\r\nДеница Златева: Мисля, че въпросът с кантората е изчистен, не виждам защо трябва да се връщаме!\r\nПетър Илиев – кой е той и защо пише проектозакона на БСП?; Съществуват ли варианти на антикорупционния законопроект или всеки преписва? \r\nБеновска коментира, че „малко с насилие” са изтръгнали думите, че единствено Петър Илиев е написал дисертация по Конституционно право в България и е консултант на БСП по варианта им за антикорупционен закон. Кирилов каза, че колегите са казали, че става въпрос за законодателен процес, но на него не му е известен Илиев. Беновска обясни, че имал голям бизнес, работел в енергетиката, недвижимите имоти и имал „огромна предметна дейност” и попита дали това не е „даване на бизнес” на адвокатски кантори. Кирилов като адвокат отказа да коментира друг колега, но в контекста на чутото от пресконференцията заяви, че БСП са свободни да си избират кантори и адвокати, а ГЕРБ нямат решение на ИК да се използва конкретна кантора, но си дават сметка за множеството правни отрасли и казусите, които могат да възникнат. При нужда от адвокатска защита, която юристите в ГЕРБ не могат да осъществят – тогава всеки субект има възможността да избере и да се довери на професионален защитник. Кирилов обясни, че избраната защита е показател за качествата на защитавания, но не разбира какво е писал външен адвокат по законопроекта на БСП, който „акцептира, преписва 97% от законопроекта, който е на работната група на Министерството на правосъдието. В законопроектите няма авторство.” Две от нанесените кръпки са за органа – той да се избира от президента и върнатите анонимни сигнали във варианта на БСП. Беновска обясни, че органът може да се самосезира и от медийни публикации, а сега сме в ерата на фалшивите новини и попита - към кого трябва да се предяви регресен иск за възстановяване на отнето имущество, отнет живот и съсипано име. Кирилов поясни, че държавата ще носи отговорност. Третата кръпка е т.нар. разследване, развиващо се в някаква форма в законопроекта на БСП – по думи на Кирилов – там се появяват собствени СРС-та, които органът може да използва, и агенти, но всичко това е противоконституционно и променя компетенцията на органа.\r\nЗакон за амнистията – БСП категорично да се отрече от него, ако ще се бори срещу корупцията; „Изпиране” на имена от БСП\r\nБеновска припомни, че има закон, създаден в последните дни на правителството на Станишев, но се прикрива срамежливо от БСП – Закон за амнистията – при извършване на операции или нареждания по невнимание или неадекватно състояние високопоставеният субект може да бъде оневинен. Водещата допълни, че Борисов е призовавал няколко пъти и миналата седмица също – 3 пъти БСП да се отрече от този закон, за да може да им се повярва, че се борят срещу корупцията. Кирилов подчерта, че Борисов е изцяло прав, а БСП трябва ясно и категорично да се разграничи от Закона за амнистията, който предвижда огромен набор от деяния по непредпазливост да бъдат амнистирани – т.нар. леки престъпления, включително се обхваща и съотношението между административната и наказателната отговорност. Гостът припомни, че едно от първите действия на Борисов-1 е този закон да бъде внесен в Конституционния съд и, когато Тройната коалиция усеща загубата на власт и е обвинявана за много грешки и гейтове,  започва да търси способ, който да олекоти или отстрани бъдещата отговорност – Законът за амнистия. Беновска попита как този закон е отменен при положение, че тогава Конституционният съд(КС) отхърля искането на МС. Кирилов каза, че не би следвало да коментира мотивите на КС, които са много кратки. Беновска каза, че двата закона ще влязат в колизия – Антикорупционният закон и Законът за амнистия. Гостът подчерта, че колизията е на ниво цинизъм, защото Масларова не е оправдана по закона за амнистия, но други хора са се възползвали от него, но лошото е, че законът е обогатен с други практики – пълно разграничаване на административната и наказателната отговорност. Кирилов изрази своите надежди шофьор, който е управлявал автомобил под влияние на алкохол и е убил пешеходец, да не се наказва само с административното наказание- глоба, а да понесе пълната наказателна отговорност. Относно колизията в политическия морал Кирилов обясни, че е цинично да излезеш „чист и изпран” при положение, че преди няколко години си отстъпил от властта с такъв закон и да казваш „само ние знаем правилното решение за борбата с корупцията”. \r\nПредставители във ВСС\r\nБеновска попита госта си кога НС ще избере своите представители във Висшия съдебен съвет (ВСС). Кирилов отговори, че най-вероятно следващата седмица гласуването ще бъде включено в пленарна зала, а това е последният етап от процедурата за избор на членове. Той обясни, че председателският съвет е обсъждал парламентарната програма, но вероятно забавянето е поради отсъствие на депутати, а е нужно 2/3 мнозинство, но няма срок, в който да се приключи с гласуването. Партиите преговарят, защото Венецианската комисия е препоръчала мнозинството да бъде увеличено при избор на членове на ВСС.\r\nУказ за избиране на нов председател на ВАС- отказът на Радев\r\n„Как ще коментирате абсолютно ясната заявка на президента Радев, че той няма да подпише указ за избирането на нов председател на Върховния административен съд(ВАС) и вероятно той трябва да бъде преизбран от следващия състав на ВСС, защото няма друга възможност?”, попита Беновска. Гостът отговори, че това е хипотеза и смята за редно Радев да вземе управленско и политическо решение като държавен глава, а неподписването би било крайно неуважително спрямо досегашната процедура във ВСС и е израз на лично отношение „по едно състезание, което ние гледахме”.\r\nДекларациите за имущество на Лозан Панов – нарушения и обяснения\r\nОтносно доклада за допуснати нарушения при деклариране на имущество и други от страна на Лозан Панов, Беновска попита дали инспекторатът трябва да се самосезира и трябва ли Панов да даде публично обяснение, имайки предвид многото хора, които искат неговата оставка не за първи път. Кирилов обясни, че всички лица заемащи високи постове трябва да декларират точно и навреме всички обстоятелства, които са описани в закона и неизпълнението води до санкция и по новите правила на закона за съдебната власт, гостът смята, че може да бъде извършена проверка от ВСС и има преки и непосредствени наказания. Кирилов бе категоричен, че Панов дължи обяснение на обществото, защото позицията му трябва да е ясна. Беновска каза, че лобито на Панов не дава обяснение защо Калоян Топалов – шефът на  Софийски градски съд(СГС) и няколко негови заместнички си подадоха оставките. Гостът определи това като „особено прозрачно, защото има колеги, които манипулират с прозрачността и с интелектуалния и претенциозен анализ от най-висока инстанция проблемите на съдебната реформа”. Кирилов каза, че е убеден, че ВСС, СГС и Софийският районен съд, Софийският административен съд и Върховният касационен съд са значими и винаги са обект на анализ и въздействие, но за СГС проблемът ще продължи и е очевидно, че тази оставка показва неуспеха на хора, които заявяват, че само те могат да говорят пред Брюксел.\r\nТака завърши разговорът между Данаил Кирилов и Илиана Беновска в седмичното обзорно политическо предаване „Беновска пита” по „Канал 3” и „Радио К2” на 17 септември 2017 година.", "date": "2017.09.17", "title": "Данаил Кирилов: Радев няма конституционно право по орган „Антикорупция”, а БСП „препраха” имената си със закона за амнистия"}
{"url": "http://www.focus-news.net/news/2017/09/17/2436901/varna-228-zdravni-kabineta-v-detskite-i-uchebni-zavedeniya-sa-vpisani-v-publichniya-registar-na-regionalnata-zdravna-inspektsiya.html", "text": "228 здравни кабинета в детските и учебни заведения са вписани в публичния регистър на Регионалната здравна инспекция във Варна. Това каза за Радио „Фокус“ – Варна д-р Дочка Михайлова, директор на Регионалната здравна инспекция във Варна. За всички кабинети има осигурени здравни работници, които обезпечават медицинското обслужване на децата и учениците. През новата учебна година се увеличава броят на подготвителните групи – пет и шестгодишни деца, които ще се отглеждат и обучават в училищата във Варна на целодневен режим, посочи още д-р Михайлова. При упражняване на държавен здравен контрол в учебните заведения основните приоритети са спазване на стриктен противоепидемичен режим, осигуряване на достатъчни количества миещи и дезинфекционни средства, както и осигуряване на необходимия температурен комфорт. През учебната 2016/2017 година, във връзка с установени нарушения на Наредба №37 за здравословното хранене на учениците, здравната инспекция е издала 12 предписания. Последните са свързани с неспазване на асортимент - минимума в училищните бюфети, липса на някои групи храни, продажба на захарни и шоколадови изделия, различни от шоколад, промишлено произведен айран със сол, газирани безалкохолни напитки и др.\r\nМарияна ВАЛЕНТИНОВА", "date": "2017.09.17", "title": "Варна: 228 здравни кабинета в детските и учебни заведения са вписани в публичния регистър на Регионалната здравна инспекция"}
{"url": "http://www.focus-news.net/news/2017/09/17/2436902/cbs-news-darzhavniyat-sekretar-na-sasht-reks-tilarsan-zayavi-che-ako-diplomatsiyata-se-provali-voennata-optsiya-shte-e-edinstvenata-ostanala-spryamo-severna-koreya.html", "text": "Държавният секретар на САЩ Рекс Тилърсън заяви, че ако дипломатическите усилия се провалят, „военната опция ще е единствената останала“ за Съединените щати спрямо Северна Корея, предава CBS News, цитирайки думите на Тилърсън, изказани в известното предаване на телевизията „Срещни се с нацията“(Face the Nation).\r\n“Но нека да бъдем ясни, ние търсим мирно разрешение на ситуацията“, уточни Тилърсън.\r\nОсвен това, държавният секретар заяви, че политиката на САЩ спрямо Северна Корея „цели да отнеме ядреното оръжие от Пхенян или поне да го лиши от възможността да го използва“. Тилърсън каза още, че американската стратегия е включвала „кампания за натиск, чрез мирни средства“, която е „основана на четирите не-та“.\r\n„Четирите не-та представляват четирите искания на Съединените щати – не искаме смяна на режима, не искаме ускорено обединение на полуострова и не търсим начин да изпратим военна сила на север от демилитаризираната зона“, подчерта Тилърсън.\r\nПревод и редакция:", "date": "2017.09.17", "title": "CBS News: Държавният секретар на САЩ Рекс Тилърсън заяви, че ако дипломацията се провали, военната опция „ще е единствената останала“ спрямо Северна Корея"}
{"url": "http://www.focus-news.net/news/2017/09/17/2436903/smolyan-obshtina-chepelare-se-podgotvya-za-chestvaneto-na-natsionalnite-haydushki-praznitsi-kapitan-petko-voyvoda-koito-shte-se-provedat-v-dnite-ot-22-do-24-septemvri.html", "text": "Община Чепеларе усилено се подготвя за честването на националните хайдушки празници „Капитан Петко войвода“, които ще се проведат в дните от 22 до 24 септември. Това каза за Радио „Фокус“ – Смолян Панталей Мемцов, зам.-кмет на Община Чепеларе. По думите му Общината урежда още организационни въпроси, но като цяло конструкцията им за честванията е добра, тъй като съгласуват нещата със Съюза на тракийските дружества, а създателят на тракийските дружества във Варна е самият капитан Петко войвода. „За първи път ще правим такива чествания, но със сигурност ще бъдат интересни, тъй като Петко войвода е бил в Чепеларе със своя Щаб в продължение на година и половина след Руско-турската освободителна война и тук е защитавал населението от набези на различни банди, бил е народен закрилник“, каза Мемцов. По думите му има символика и в това, че първите хайдушки празници „Капитан Петко войвода“ в Чепеларе започват на 22 септември - датата, на която е обявена Независимостта на България.\r\nДаниела БОЙКОВА", "date": "2017.09.17", "title": "Смолян: Община Чепеларе се подготвя за честването на националните хайдушки празници „Капитан Петко войвода“, които ще се проведат в дните от 22 до 24 септември"}
{"url": "http://www.focus-news.net/news/2017/09/17/2436904/prof-d-r-plamen-iliev-ikonomicheski-universitet-varna-optimizirahme-akademichniya-sastav-i-uchebnite-planove-za-da-gi-napravim-oshte-po-blizki-do-tova-koeto-ochakva-biznesat.html", "text": "Икономически университет – Варна е образователна институция с устойчивост в търсенето на образователната услуга и стабилно финансово състояние. Оптимизирахме академичния състав и учебните планове, за да ги направим още по-близки до това, което очаква бизнесът. Това каза в интервю за Радио „Фокус“ – Варна проф. д-р Пламен Илиев, ректор на Икономически университет – Варна. Проф. Илиев коментира, че демографската вълна, която е минала през Варна и другите университетски градове преди две - три години, сега е в София. По думите му въпросът е как университетите я посрещат, с какви мерки и дали са започнали да ги прилагат преди да дойде тя. „Демографските процеси започнаха от периферията – извън столицата, и протичат вече от три години при нас. Едва тази година те ефективно се наложиха и в столичните университети и сме в течение на състоянието на приема там. При нас също беше така през предходните години, много трудно. Държавната поръчка беше намалявана последните две години във всички извънстолични университети с около 20 процента за трите направления – „Икономика“, „Туризъм“ и „Управление“. Това наложи да предприемем доста сериозни мерки – да оптимизираме академичния състав, да оптимизираме учебните планове, да ги направим още по-близки до това, което очаква бизнесът, да направим възможно по-привлекателни условията за обучение при нас – и финансови, и материални, и социални, което означаваше сериозни инвестиции. Ние инвестирахме изключително сериозно в социалната сфера – хранене, модерни общежития, реновирани учебни бази, увеличаване капацитета на базата ни по отношение на собствени приходи. Рязко увеличихме собствените приходи от извънучебната дейност чрез развитие на наемни партньорски отношения с частни образователни институции от училищното образование. Тези мерки са част от стратегията, приета преди 3 години в края на предходния мандат. Дивидентите от всичко това ние започнахме да консумираме тази година, затова казвам, че имаме устойчиво търсене и стабилно финансово състояние“, отбеляза проф. д-р Пламен Илиев.\r\nМарияна ВАЛЕНТИНОВА", "date": "2017.09.17", "title": "Проф. д-р Пламен Илиев, Икономически университет – Варна: Оптимизирахме академичния състав и учебните планове, за да ги направим още по-близки до това, което очаква бизнесът"}
{"url": "http://www.focus-news.net/news/2017/09/17/2436905/sport-milan-pobedi-udineze-s-21-izigraha-se-oshte-5-sreshti-ot-italianskata-seriya-a.html", "text": "Милан победи Удинезе с 2:1 в мач от 4-ия кръг на италианската Серия „А“, игран на миланския стадион „Сан Сиро“. Освен това, се изиграха пет срещи от кръга, ето резултатите:\r\nТорино: Сампдория 2:2\r\nНаполи:Беневенто 6:0\r\nСпал 2013:Каляри 0:2\r\nКиево: Аталанта 1:1\r\nПо-рано днес Ювентус победи Сасуоло като гост с 3:1\r\nВъв временното класиране води Наполи с пълен актив от 12 точки, колкото имат втория и третия, съответно Ювентус и Интер, които са с по-лоша голова разлика.", "date": "2017.09.17", "title": "Спорт: Милан победи Удинезе с 2:1, изиграха се още 5 срещи от италианската Серия „А“"}
{"url": "http://www.focus-news.net/news/2017/09/17/2436906/dobrich-bezplatna-pravna-informatsiya-za-grazhdanite-e-novata-usluga-koyato-predlaga-regionalna-biblioteka-dora-gabe.html", "text": "Безплатна правна информация за гражданите е новата услуга, която вече предлага Регионална библиотека „Дора Габе”. Това каза за Радио „Фокус” – Варна Галя Маринова, главен библиотекар в направление „Библиотечно-библиографско и информационно обслужване“ и експерт в отдел „Връзки с обществеността“. Услугата е  съвсем нова и полезна. Всеки посетител на библиотеката има възможност да получи напълно безплатно правна информация относно правни въпроси или казуси, които му се налага да решава в своето ежедневие. Експерти в библиотеката ще насочат желаещите граждани  как да се справят с юридическите проблеми, които имат. Новата услуга се реализира благодарение на сътрудничеството на библиотеката с Правната клиника към Юридическия факултет на УНСС и Фондация „Глобални библиотеки – България“, и с финансовата подкрепа на Посолството на САЩ в България. Гражданите имат възможност да зададат своите правни въпроси на електронен адрес: infocenter@libdobrich.bg, както и на място в библиотеката в Центъра за информация и справочно-библиографско обслужване. След като веднъж бъде получен от служителите на библиотеката, въпросът се предоставя на Правната клиника в УНСС. Библиотеката, както и правната клиника гарантират запазване на конфиденциалността на предоставяната от гражданите информация. В рамките на три работни дни след постъпване на запитването, на предварително посочен имейл или на място в библиотеката гражданинът получава съвет как да реши своя правен казус: самостоятелно, чрез адвокатска услуга, чрез безвъзмездна правна помощ или по друг начин. Гражданите могат да задават въпроси относно признаване на трудов и или осигурителен стаж, ако са работили в чужбина, какво да бъде направено ако бездомни кучета нахапят човек на улицата, за пенсионерите, дали работодателят е длъжен да удържа вноски за осигуряване и много други теми.\r\nЖулиета НИКОЛОВА", "date": "2017.09.17", "title": "Добрич: Безплатна правна информация за гражданите е новата услуга, която предлага Регионална библиотека „Дора Габе”"}
{"url": "http://www.focus-news.net/news/2017/09/17/2436907/veliko-tarnovo-zaradi-avarien-remont-na-magistralen-vodoprovod-shte-bade-spryano-vodopodavaneto-v-gorna-oryahovitsa-i-nyakolko-sela-v-obshtinata-na-18-i-19-septemvri.html", "text": "Заради авариен ремонт на магистрален водопровод ще бъде спряно водоподаването в Горна Оряховица и близките села на 18 и 19 септември. Това съобщиха за Радио „Фокус“ – Велико Търново от водоснабдителното дружество. На 18 и 19 септември, от 9.00 часа до 12.00 часа, без вода ще са град Горна Оряховица и селата Първомайци,  Поликраище, Правда и Драганово. От дружеството посочват, че при възможност водоподаването ще бъде възстановено по-рано.\r\nНадежда КРЪСТЕВА", "date": "2017.09.17", "title": "Велико Търново: Заради авариен ремонт на магистрален водопровод ще бъде спряно водоподаването в Горна Оряховица и няколко села в общината на 18 и 19 септември"}
{"url": "http://www.focus-news.net/news/2017/09/17/2436908/sport-borusiya-dortmund-pobedi-kyoln-s-50.html", "text": "Борусия Дортмунд победи Кьолн с 5:0 в мач от 4-ия кръг на Бундеслигата. Голове за домакините от Дортмунд, отбелязаха Максимилиан Филип, Сократис и Пиер-Емерик Обамеянг. С тази победа Борусия е на първо място в класирането, като след нея са Хановер 96, Байерн Мюнхен и Шалке.", "date": "2017.09.17", "title": "Спорт: Борусия Дортмунд победи Кьолн с 5:0"}
{"url": "http://www.focus-news.net/news/2017/09/17/2436909/irina-madzharova-zam-kmet-na-vetrino-golyama-chast-ot-detsata-i-uchenitsite-koito-ne-poseshtavat-uchilishte-zhiveyat-sas-semeystvata-si-v-chuzhbina.html", "text": "Голяма част от децата и учениците, които не посещават училище, живеят със семействата си в чужбина. Това каза за Радио „Фокус” – Варна Ирина Маджарова, зам.-кмет на Община Ветрино. Тя добави, че по механизма за съвместна работа на институциите по обхващане и задържане в образователната система на деца и ученици на територията на общината има сформиран един екип за обхват. „Една голяма част от децата и учениците, които не посещават училище, са вече изселени със семействата си в чужбина.  Нямаме обратна информация за тях дали посещават учебни заведения или не“, каза още Ирина Маджарова. Зам.-кметът на Община Ветрино Ирина Маджарова подчерта, че няма проблеми по отношение на финансирането на училището и детските градини. „Заради малкия брой деца в детските градини се налага Общината да ги дофинансира. По отношение на училището – успяват да се вмъкнат в целевите средства, които получават, но въпреки това Общината преди години взе решение да им предостави земите за стопанисване. Те ги отдават под наем и средствата се използват за нуждите на училището, преди това парите влизаха в бюджета на общината“, обясни Ирина Маджарова. По думите ѝ сградният фонд на образователните институции е в добро състояние и където е имало необходимост, са осъществени ремонтни дейности. В училището вече има и кабинет по трудово обучение. Осигурен е и необходимият брой учители и персонал за новата учебна година. „В училището и детските градини има медицински сестри, които се грижат за учениците. Има назначен и лекар, който обслужва учениците в училището. Той е на щат към Общината и разходите за необходимите лекарства за първа помощ са за сметка на общинския бюджет“, каза още Ирина Маджарова.\r\nМарияна ВАЛЕНТИНОВА", "date": "2017.09.17", "title": "Ирина Маджарова, зам.-кмет на Ветрино: Голяма част от децата и учениците, които не посещават училище, живеят със семействата си в чужбина"}
{"url": "http://www.focus-news.net/news/2017/09/17/2436688/predstoyashti-sabitiya-v-stranata-za-17-septemvri-agentsiya-fokus.html", "text": "***\r\nОт 9.00 часа в Столична библиотека ще ес проведе Ден на София.\r\n***\r\nОт 10.00 до 16.00 часа администрацията на Президента ще отвари врати за граждани като част от инициативата Европейски дни на наследството – 2017 г. Държавният глава Румен Радев ще приеме лично първите гости на „Дондуков“ 2. \r\n***\r\nОт 10.00 часа ще се проведе тържествена сесия на Столичен общински съвет, на която ще бъдат обявени почетните граждани на София. \r\n***\r\nОт 10.00 часа с ден на отворените врати и празнична програма Регионалният исторически музей ще отбележи Деня на столицата и две години от откриването на постоянната си експозиция. \r\n***\r\nОт 10.00 часа Министерството на външните работи отваря врати за гражданите по повод Европейски дни на наследството  – София 2017.\r\n***\r\nОт 10.00 часа любителите на екшън киното ще имат възможност да влязат на снимачната площадка в Киноцентъра в Бояна, за да видят на живо как се подготвя и снима сцена от екшън филм.\r\n***\r\nОт 10.00 часа на ул. „Джеймс Баучер“ 23 Фондация „Братя Мормареви“ ще раздаде годишните си награди за литературно ученическо творчество.\r\n***\r\nОт 11.00 часа в приемното здание на Централна жп гара София ще бъде открита изложба от творби на деца и младежи от столични училища, както и деца от уязвими групи, включително бежанци. Темата на изложбата е  „София – културна столица на Европа през детските очи“.\r\n***\r\nОт 11.30 часа пред храм „Света София” ще се проведе тържествен водосвет и официална церемония по издигане знамето на град София.  \r\n***\r\nОт 12.00 часа пред Националния исторически музей в кв. „Бояна“ ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 17.30 часа пред Народен театър „Иван Вазов” ще има концерт на Софийския духов оркестър.\r\n***\r\nОт 18.00 часа на поляната зад Park Center Sofia с голям концерт ще бъде отбелязана първата му годишнина. \r\n***\r\nОт 18.30 часа в Народен театър „Иван Вазов” ще се състои церемонията за връчване Наградите на Столична община за ярки постижения в областта на културата. \r\n***\r\nОт 19.00 часа в Софийската филхармония ще се състои концерт по случай Деня на София.\r\n***\r\nОт 21.00 часа пред Народен театър „Иван Вазов”, „Жар Театър” ще представи своя огнен пърформанс Sophia Luminosa.\r\n***\r\nВ Зоологическа градина - София на специално събитие, посветено на орлите на България,  ще бъдат показани уникални макети на орли.\r\n***\r\nВ парк „Младост” ще се проведе Спортна програма по повод Деня на София. \r\n***\r\nОт 12.00 часа в клубната къща на Tornado MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.  \r\n***\r\nОт 11.30 часа  на ул. „Владо Черноземски” 3 ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.  Оттам те ще се отправят към църквата „Успение Богородично” в кв. „Вароша“, където в 12.00 часа започва събитието по повод Европейския ден без жертви на пътя.\r\n***\r\nОт 10.00 часа пред входа на базата на ОП „Бургасбус“ общинският превозвач организира Ден на отворените врати. \r\n***\r\nОт 10.00 часа пред бл. 128 в кв. „Меден рудник” ще се проведе турнир по борба с участието на млади таланти, част от програмата на празника на най-големия жилищен комплекс на Бургас.\r\n***\r\nОт 12.00 часа на Морската гара ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.  \r\n***\r\nОт 12.00 часа на „Циркова площадка“ ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти. Към тях ще се присъединят и мотористи от Провадия.\r\n***\r\nОт 13.00 часа в зала 12 на Младежкия дом ще се проведе безплатен семинар за младежи до 29-годишна възраст по проект „Структурен диалог за образователната система, допълнителната квалификация и предприемачеството“. Събитието е организирано от Национално Сдружение „Младежки Глас”.\r\n***\r\nВ Аулата на Икономическия университет Ансамбъл „Маркиз“ открива Бароковия модул на “Варненско лято” 2017.\r\n***\r\nОт 19.30 часа на сцената пред стадион  „Христо Ботев“ ще се проведе концерт на Краси Радков и  група „Докторс Гого Бенд“.\r\n***\r\nОт 11.00 часа в Държавен куклен театър „Дора Габе“ ще се проведе Неделен куклен спектакъл „Аладин“.\r\n***\r\nОт 15.00 часа часа в конферентната зала в комплекс „Изида“ председателят на ПГ на ГЕРБ и заместник-председател на партията Цветан Цветанов ще се срещне с общинските структури на ГЕРБ от областта. \r\n***\r\nОт 12.00 часа в клубната къща на Black Roses MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\nКъм тях ще се присъединят и мотористи от Стара Загора, Нова Загора и Павел баня.\r\n***\r\nОт 11.30 часа, председателят на ПГ на ГЕРБ и заместник-председател на партията Цветан Цветанов ще се срещне с общинското ръководство и членове на ГЕРБ в Опака в офиса на партията на ул. „България“ 92.\r\n***\r\nОт 10.00 часа на бившето стрелбище ще се проведе \"Офроуд траял 4х4\" – Павликени 2017. \r\n***\r\nОт 11.30 часа в храм „Св. Георги Победоносец” ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 14.00 часа в клубната къща на Iron Brothers MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 11.30 часа на паркинга на магазин Praktiker ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти. След това мотористите ще се отправят към църквата „Св. Николай”.\r\n***\r\nОт 10.00 часа в парк „Лаута“ PURINA®, заедно с професионалния треньор Асен Аролски от AATraining и хип-хоп изпълнителят Играта, ще организират първия пловдивски Живей Активно! маратон за кучета и техните стопани.\r\n***\r\nОт 10.30 часа в клубната къща на Vagabonds MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 11.00 часа пред Военния клуб любителите на екстремното каране на велосипед в градска среда ще могат да се включат в NESCAFE байк-фест.\r\n***\r\nОт 10.30 часа председателят на ПГ на ГЕРБ и заместник-председател на партията Цветан Цветанов ще разговаря с членове на партията от общината и с общинското ръководство на ГЕРБ в офиса на партията на централен площад „Ал. Стамболийски“.\r\n***\r\nОт 12.00 часа в двора на храм „Св. Николай Чудотворец” ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 10.00 часа на площад „Свобода“ ще се проведе шестото издание на Фестивала за детско и младежко творчество „Всемир на таланти Русе 2017“.\r\n***\r\nОт 10.00 часа на пл. „Свобода“ за трета поредна година Община Русе е домакин на националната екоинициатива „Стара хартия за нова книга“.\r\n***\r\nОт 11.30 до 13.00 часа пред храма „Всех Святих” на ул. „Свети Наум” №7 ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 11.00 часа в салона на ДКТ-Сливен започва театралния сезон на Кукления театър. \r\n***\r\nОт 10.30 часа в Куклен театър куклен ще бъде представен спектакъл „Трите прасенца“ –  за деца по английска народна приказка.\r\n***\r\nОт 17.30 часа в парк „Пети октомври“ ще се проведе Общоградска  инициатива „Хора за хората“.\r\n***\r\nОт 10.30 часа в с. Сладък кладенец ще се проведе празник на селото. \r\n***\r\nОт 09.00 часа часа в офиса на ПП ГЕРБ на ул. „Преслав“ 7 председателят на ПГ на ГЕРБ и заместник-председател на партията Цветан Цветанов ще се срещне с общинските структури на ГЕРБ от областта.\r\n***\r\nОт 12.00 часа пред храма „Успение Богородично” (т.нар. Стара църква) ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 12.00 часа в клубната къща на Atrox MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 12.00 часа в храм „Успение на Пресвета Богородица” ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.", "date": "2017.09.17", "title": "Предстоящи събития в страната за 17 септември (Агенция „Фокус“)"}
{"url": "http://www.focus-news.net/news/2017/09/17/2436689/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "През изминалата седмица Турция излезе с официално съобщение, че ще закупи противовъздушни ракетни системи С-400 от Русия. Сделката, според Западните медии, е на стойност около 2,5 милиарда долара. Президентът на Турция Реджеп Таийп Ердоган заяви пред турските медии, че първата вноска по сделката вече е преведена, пише израелското издание The Jerusalem Post.\r\nС-400 имат обхват 400 км и може да свали до 80 цели едновременно. Системата е световнопризната като най-модерната в областта на противовъздушната отбрана. Това изненадващо събитие е последният знак, че Анкара прави завой във външната си политика, от традиционния си съюз с НАТО към сътрудничество с Русия и Иран.\r\nСкорошната визита на началника на Генералния щаб на Иран Хосеин Багери в Анкара, придружен от голяма военна делегация, беше допълнителен индикатор за посоката на Турция. Това е първото подобно посещение на иранска военна делегация след революцията в Иран през 1979 година.\r\nОсвен това, Анкара е основен участник в инициирания от Русия Астански дипломатически процес за урегулиране на ситуацията в Сирия, рефлектирайки новата посока на турската външна политика, за което говори и скорошната сделка между турската UNIT International, руската „Зарубежнефт” и иранската „Ghadir Investment Holding“ за съвместно разработване на три петролни кладенеца и едно газово находище в Иран.\r\n*** Частно езиково училище в столицата на Хърватска – Загреб – използва образа на Първата дама на САЩ Мелания Тръмп в своята рекламна кампания за насърчаване на изучаването на английски език, пише американското издание Washington Examiner.\r\nНа територията на град Загреб са поставени пет билборда, които показват снимка на Мелания Тръмп от Националната конвенция на Републиканската партия на САЩ по време на изборната кампания от 2016-а година.\r\n„Само си представете колко далеч можете да стигнете с малко английски“, пише на билбордовете.\r\nГоворител на Американския институт в Загреб е заявил, че рекламните материали не са свързани с политиката на американския президент Доналд Тръмп.\r\n„Има различни мнения за Мелания Тръмп, но е факт, че тя е Първа дама на САЩ“, заяви Ивис Бурич. „Тя трябва да изпълнява множество задължения, включително изнасяне на речи на английски и обръщения към големи тълпи, направени на чужд език“.\r\nАмериканският президент Доналд Тръмп  също говори словенски, както и френски, сръбски и немски.\r\n*** Ръководителят на китайската мисия за клона на ООН в Женева заяви, че страните трябва да водят конструктивен диалог и да си съдействат в сферата на човешките права, пише китайското правителствено издание People’s Daily, цитирайки изказването му, направено на 36-ата сесия на Съвета за човешките права на ООН в Женева.\r\nТой заяви, че международната общност трябва да работи „ръка в ръка“, за да избегне назоваването и засрамването, упражняването на  натиск над обществеността, политизирането и двойните стандарти, когато става дума за въпроси от сферата на човешките права.\r\nМа подчерта, че когато защитават човешките права, всички страни трябва на първо място да спазват целите и принципите на хартата на ООН.\r\nТова  означава, че страните трябва да уважават суверенитета и териториалния интегритет на държавите и пътя на развитие и социалната система избрани от народите им, поясни той.\r\n*** Турското външно министерство привика германския Мартин Ердман заради провеждането на мероприятие на „Кюрдската работническа партия“ в Кьолн, пише Daily Sabah.\r\nТурция разкритикува германските власти за допускането на подобна демонстрация, която според тях е в подкрепа на излежаващия присъда лидер на ПКК Абдула Йоджалан.\r\nПреди време Берлин позволи провеждането на демонстрация, носеща името на кюрдския лидер Йоджалан, въпреки че от германското Министерство на вътрешните работи бяха забранили употребата на 33 символа, за които се смята, че са свързани с ПКК.", "date": "2017.09.17", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/09/17/2436690/daily-express-germanski-evrodeputat-razkritikuva-planovete-na-ek-za-uskoryavane-na-pregovorite-za-chlenstvo-v-evrozonata-na-balgariya-i-rumaniya.html", "text": "Германският евродепутат Маркус Фербер от баварския Християнсоциален съюз, разкритикува плановете на Европейската комисия за ускоряване на преговорите за членство на България и Румъния в еврозоната, предава Daily Express .\r\nМаркус Фербер изрази остро несъгласието си с плана на председателя на ЕК Жан-Клод Юнкер за разширяване на еврозоната с всяка страна, която пожелае да се присъедини.\r\nЕвродепутатът заяви, че приемането на България и Румъния в еврозоната, ще бъде „още една гръцка криза“.\r\nПо-рано днес заместник-председателят на ЕК Валдис Домбровскис каза, че България и Румъния имат желание да се присъединят към еврозоната.\r\n„Евро за всички европейски страни? Има ясни критерии и правила за присъединение. Гърция не трябва да се повтаря“, каза в отговор на това Фербер.\r\nНачалник-кабинета на Жан-Клод Юнкер Мартин Селмайр защити хода на ЕК, заявявайки, че България е изпълнила почти всички критерии за присъединяване към еврозоната. Симеон Миланов", "date": "2017.09.17", "title": "Daily Express: Германски евродепутат разкритикува плановете на ЕК за ускоряване на преговорите за членство в еврозоната на България и Румъния"}
{"url": "http://www.focus-news.net/news/2017/09/17/2436691/balgariya-v-svetovnite-medii-agentsiya-fokus.html", "text": "Чешката електрокомпания „ЧЕЗ“ обяви в петък, че все още обмисля всички варианти за продажбата на дяловите си в България. Toва е заявил представител на компанията в интервю за Seenews. \r\n“И двете опции – да продадем контролния си пакет или част от акциите си, са възможни“, се казва в интервюто. Според информацията, от компанията все още разглеждат оферти.\r\nОт електронното издание напомнят, че през август, „ЧЕЗ“ получи предложения от няколко страни за продажба на активите си в България, но не даде информация от къде идват офертите.  \r\n*** Външните министри на Румъния, Унгария, Гърция и България изпратиха съвместно писмо до Съвета на Европа и до върховния комисар за защитата на малцинствата на ОССЕ във връзка с новия закон за образованието в Украйна, предаде  KarpatInfo.\r\nТеодор Мелешану, Петер Сиярто, Никос Кодзиас и Екатерина Захариева са изразили чувството си на неудовлетвореност и загриженост за закона за образованието в Украйна, който ограничава възможността за образование на роден език на представителите на малцинствата. В писмото до Съвета на Европа се настоява в закона да се намери дух на сътрудничество, да се положат всички усилия, за да може той да съвпада с приложимите международни стандарти. \r\nМинистерството на външните работи в Букурещ посочи, че правата на румънците, обитаващи Украйна, са важни. В тази връзка страната смята, че е от съществено значение употребата  на румънски език е право, което трябва да се прилага на всички равнища на образованието, когато става дума за представители на това малцинство. \r\nНовият закон за образованието, приет от украинския парламент на 5 септември, цели реформиране  на образованието. Член 7, занимаващ се с езика на преподаване, гласи, че преподаването на родния език на националните малцинства е разрешено само в първите четири класа. По този начин, от 5-ти клас нагоре, всички предмети ще бъдат преподавани на украински език.\r\nТази разпоредба нарушава Конституцията на Украйна, нейните  задължения по международните конвенции и споразумения.\r\n*** Български лични карти са  открити у двама косовски граждани в петък сутринта, 15 септември,  при опит те да пресекат румънско-унгарската граница, предаде местната медия  Lokál.\r\nДвамата мъже са пътували от Тимишоара до Будапеща с влак. Румънските власти са проверили документите им при ЖП гара Куртичи. По време на разпита задържаните са посочили, че са закупили фалшивите български документи за две хиляди евро в Сърбия от неизвестно лице. \r\nГраничарите са започнали наказателно производство срещу тях по подозрение за незаконно преминаване на границата и за използване на фалшиви документи.\r\n***Германският евродепутат Маркус Фербер от баварския Християнсоциален съюз, разкритикува плановете на Европейската комисия за ускоряване на преговорите за членство на България и Румъния в еврозоната, предава Daily Express .\r\nМаркус Фербер изрази остро несъгласието си с плана на председателя на ЕК Жан-Клод Юнкер за разширяване на еврозоната с всяка страна, която пожелае да се присъедини.\r\nЕвродепутатът заяви, че приемането на България и Румъния в еврозоната, ще бъде „още една гръцка криза“.\r\nПо-рано днес заместник-председателят на ЕК Валдис Домбровскис каза, че България и Румъния имат желание да се присъединят към еврозоната.\r\n„Евро за всички европейски страни? Има ясни критерии и правила за присъединение. Гърция не трябва да се повтаря“, каза в отговор на това Фербер.\r\nНачалник-кабинета на Жан-Клод Юнкер Мартин Селмайр защити хода на ЕК, заявявайки, че България е изпълнила почти всички критерии за присъединяване към еврозоната.", "date": "2017.09.17", "title": "България в световните медии (Агенция \"Фокус\")"}
{"url": "http://www.focus-news.net/news/2017/09/17/2436692/ria-novosti-savetat-za-sigurnost-na-oon-shte-obsadi-borbata-s-razprostranenieto-na-orazhiyata-za-masovo-porazyavane.html", "text": "Съветът за сигурност на ООН, ще проведе извънредно заседание на 21 септември по инициатива на САЩ, за да обсъди борбата с разпространението на оръжията за масово поразяване, заяви източник от ООН, цитиран от РИА Новости .\r\n„Очаква се, че Съвета за сигурност на ООН, ще разгледа изпълнението на резолюциите си и мерките за подобряването им. Освен това и практическите действия за повлияване на държавите, които нарушават взетите решения“, заяви източникът от ООН. Симеон Миланов", "date": "2017.09.17", "title": "РИА Новости: Съветът за сигурност на ООН, ще обсъди борбата с разпространението на оръжията за масово поразяване"}
{"url": "http://www.focus-news.net/news/2017/09/17/2436693/vse-oshte-ne-e-yasno-dali-prezidentat-rumen-radev-shte-podpishe-ukaza-za-predsedatel-na-vas-obzor.html", "text": "Авторитетът на новия председател на ВАС ще бъде още по-голям, ако бъде потвърден и от новия състав на Висшия съдебен съвет. Това заяви президентът Румен Радев във връзка с избора на нов председател на Върховния административен съд (ВАС). Държавният глава отново заяви, че най-логично е новият председател на ВАС да се избира от новия състав на ВСС. „Старият състав на ВСС вече излъчва своя кандидат, ако му дадем шанс да бъде потвърден от новия на ВСС, то неговият авторитет ще бъде още по-голям\", обоснова се президентът.\r\nОт Шумен председателят на Парламентарната група на ГЕРБ и зам.-председател на партията Цветан Цветанов също коментира казуса, като заяви, че президентът е трябвало да изрази предложенията си преди провеждането на избора за председател на ВАС. „Изборът за председател на Върховния административен съд е в правомощията и компетентността на Висшия съдебен съвет. Това, което трябва да направим ние, политиците, и по-специално парламентът, е парламентарната квота да бъде избрана в предстоящата седмица, за да може действително от октомври новият ВСС да встъпи в длъжност. Подобни изказвания на президента водят само до противопоставяне на между представителите от съдебната система и президентската институция“, коментира Цветанов. По думите му реформата в съдебната система може да бъде решена и подпомагана, когато всички говорят на един език и когато институциите не се противопоставят.\r\n„Фокус“ припомня: На 11 септември пленумът на Висшия съдебен съвет (ВСС) избра съдия Георги Чолаков за председател на Върховния административен съд (ВАС). Той получи 20 гласа в своя подкрепа, а другият кандидат – съдия Соня Янкулова, едва 5 гласа. Ден след това на основание чл. 129, ал. 2 от Конституцията на Република България, до президента на Република България Румен Радев е изпратено извлечение от решението на Пленума на Висшия съдебен съвет (ВСС) по протокол № 26/11.09.2017 г., с предложение за издаване на указ за назначаване на Георги Златев Чолаков за председател на Върховния административен съд. По-късно обаче до президента бе изпратено отворено писмо от юристи, с което те го призовават да не разписва указа за назначението на Чолаков. Според адвокатите изборът, направен от Висшия съдебен съвет (ВСС), е бил неморален, предрешен и предизвестен акт на погазване на демокрацията и съдийската независимост. В телевизионно интервю държавният глава заяви, че проучва въпроса и му е необходимо време на неговото решение. Още тогава той подчерта, че редно председателят на Върховния административен съд да бъде избран от новия състав на Висшия съдебен съвет. „Още повече за първи път имаме състав на ВСС, който вече е избран по последните поправки в Конституцията от 2015 г. където изборът вече е много по-широк и много по-демократичен. Този нов състав ще работи с председателя на ВАС. Така би било логично според мен\", коментира държавният глава.", "date": "2017.09.17", "title": "Все още не е ясно дали президентът Румен Радев ще подпише указа за председател на ВАС (ОБЗОР)"}
{"url": "http://www.focus-news.net/news/2017/09/17/2436694/sky-news-velikobritaniya-shte-predlozhi-na-es-podpisvaneto-na-dokument-s-koyto-shte-se-garantira-satrudnichestvoto-v-oblastta-na-sigurnostta.html", "text": "Връзките в сферата на сигурността между Великобритания и Европейския съюз, трябва да бъдат гарантирани с нов договор, заяви министърът на вътрешните работи на Обединеното кралство Амбър Руд, цитирана от Sky News.\r\nТя каза, че в момента, в който Обединеното кралство излезе от ЕС, членството му в Европол и сходни организации, ще бъде прекратено.\r\nСамо няколко дни, след като Лондон стана арена на ново терористично нападение, Обединеното кралство, подготвя ново предложение за договор, който да гарантира сътрудничество в областта на криминалното право, разузнаването и сигурността с Европейския съюз.\r\n„Утре правителството, ще публикува документ, който очертава как искаме да постигнем това. В него ще се подчертае, че борбата срещу тероризма и престъпността, трябва да бъде гарантирана с ново споразумение в областта на сигурността между Обединеното кралство и континента“, заяви Амбър Руд. Симеон Миланов", "date": "2017.09.17", "title": "Sky News: Великобритания ще предложи на ЕС подписването на документ, с който ще се гарантира сътрудничеството в областта на сигурността"}
{"url": "http://www.focus-news.net/news/2017/09/17/2436695/afp-sasht-shte-se-otteglyat-ot-parizhkoto-klimatichno-sporazumenie-ako-usloviyata-mu-ne-se-promenyat.html", "text": "От Белия дом заявиха, че САЩ ще се оттеглят от Парижкото климатично споразумение, ако условията му не се променят, предава AFP. Това се случи, след като източници от европейските дипломатически кръгове заявиха, че Вашингтон е смекчил значително позицията си по климатичните въпроси.\r\n„Няма промяна в позицията на САЩ относно Парижкото споразумение“, заяви говорителят на Белия дом Сара Сандърс.\r\n„Както президентът изясни абсолютно ясно, САЩ се оттеглят, ако не можем да пренапишем условията, за да бъдат те по-благоприятни за нашата страна“, добави тя. Симеон Миланов", "date": "2017.09.17", "title": "AFP: САЩ ще се оттеглят от Парижкото климатично споразумение, ако условията му не се променят"}
{"url": "http://www.focus-news.net/news/2017/09/17/2436696/nachalnikat-na-britanskiya-generalen-shtab-be-izbran-za-predsedatel-na-voenniya-komitet-na-nato.html", "text": "Началникът на британския Генерален щаб маршал от Кралската военна авиация сър Стюърт Пийч, бе избран за председател на Военния комитет на НАТО, се казва в официално съобщение на сайта на Алианса.\r\nРезултатът от гласуването, бе обявен от настоящия председател генерал Петр Павел, който заяви, че „приветства“ избора на маршал сър Стюърт Пийч.\r\n„Убеден съм, че неговият обширен опит в качеството му на началник на Генералния щаб, ще му позволи да оглави комитета и да дава свободно и уверено съвети  на ръководството на Алианса“, заяви чешкият командир Петр Павел. Симеон Миланов", "date": "2017.09.17", "title": "Началникът на британския Генерален щаб, бе избран за председател на Военния комитет на НАТО"}
{"url": "http://www.focus-news.net/news/2017/09/17/2436697/the-new-york-times-irakskiyat-premier-shte-izpolzva-voenna-sila-ako-kyurdskiyat-referendum-za-nezavisimost-dovede-do-nasilie.html", "text": "Ирак е готов да се намеси военно, ако планираният от кюрдите референдум за независимост, доведе до насилие и размирици, заяви премиерът Хайдар ал Абади, цитиран от The New York Post.\r\nАко иракското население, „бъде заплашено с употребата на сила извън закона, тогава ще се намесим военно“, каза той.\r\n„Ако предизвикате конституцията и границите на Ирак и региона, това би било покана за страните от региона, да нарушат иракските граници също, което е много опасна ескалация“, добави премиерът Абади.\r\nВъпреки това, той подчерта, че „никога няма да затвори вратата за преговори“ с Кюрдското регионално правителство в Северен Ирак. Симеон Миланов", "date": "2017.09.17", "title": "The New York Times: Иракският премиер, ще използва военна сила, ако кюрдският референдум за независимост, доведе до насилие"}
{"url": "http://www.focus-news.net/news/2017/09/17/2436698/kuna-devet-dushi-zaginaha-v-irak-pri-samoubiystven-atentat.html", "text": "Поне девет души загинаха, а седем други са ранени, след като самоубийствен атентатор се взриви в иракския град Микдадия, който се намира на 80 километра от Багдад, предава кувейтската информационна агенция KUNA. Сред загиналите има и полицай. Още трима от ранените са служители на реда, заяви говорител на Министерството на вътрешните работи на Ирак. Нападението се случи, докато силите за сигурност преследваха двама терористи в един от кварталите на града.  Симеон Миланов", "date": "2017.09.17", "title": "KUNA: Девет души загинаха в Ирак при самоубийствен атентат"}
{"url": "http://www.focus-news.net/news/2017/09/17/2436699/sadat-osvobodi-pod-garantsiya-mazha-koyto-napadna-nezryashti-turisti-v-nesebar-obzor.html", "text": "Срещу парична гаранция от 1500 лева Районният съд в Несебър освободи мъжа, който нападна незрящи туристи в Несебър. Все още няма насрочена дата за начало на съдебния процес срещу нападателя, тъй като досъдебното производство не е приключило. До момента той беше с мярка за неотклонение „задържане под стража“. Ако вината му бъде доказана, мъжът може да лежи в затвора до 5 години и да му бъде отнета шофьорската книжка. 21-годишният Тодор Николов нападна група незрящи туристи на главната улица в Стария Несебър на 24 юни. Той бе задържан след като в медиите беше разпространен видеоматериал, на който се вижда как скача в движение от автомобила си и напада туристите. По-късно стана ясно, че незрящите туристи са словенци, отседнали в хотелски комплекс в Свети Влас. На 29 юни Тодор Николов бе освободен, след като защитата му представи документи, че е с високо кръвно налягане и има заболявания на щитовидната жлеза и очите. Тогава прокурорът по делото Радост Бошнакова категорично възрази срещу съдебното решение и коментира, че човек с обикновени познания в областта на медицината може да даде становище за високо кръвно налягане и заболяване на щитовидната жлеза. Тя уточни, че нападателят отказва да обясни причините за агресивното си поведение, като му е повдигнато обвинение за едро хулиганство и употреба на сила срещу беззащитни хора без личен мотив. На 10 юли главният прокурор Сотир Цацаров коментира, че заболяването глаукома явно не е пречка да шофираш в центъра на Несебър и да посегнеш на незрящи хора, но е пречка да посетиш ареста. Той заяви, че не може да има побой и хулиганство в центъра на Несебър и един куп медицински документи да обосноват решението за парична гаранция. По думите му такива хора безчинстват по улиците и в момента, в който се окажат под ударите на закона, услужливо се снабдяват с цели папки с медицинска документация. Министърът на туризма Николина Ангелкова също изрази възмущение към случилото се и заяви, че всеки, който е нарушил закона трябва да понесе цялата строгост на закона. Представители на община Несебър се срещнаха с потърпевшите туристи и поднесоха извинения. \r\nБиляна ИВАНОВА", "date": "2017.09.17", "title": "Съдът освободи под гаранция мъжа, който нападна незрящи туристи в Несебър (ОБЗОР)"}
{"url": "http://www.focus-news.net/news/2017/09/17/2436700/the-guardian-visokopostaveni-konservatori-nastoyavat-boris-dzhonsan-da-bade-uvolnen-sled-kato-izrazi-pozitsiya-za-tvardbrekzit-bez-da-se-konsultira-s-tereza-mey.html", "text": "Високопоставени консерватори заявиха, че Тереза Мей е „твърде слаба“, за да обедини кабинета си, след като тя отказа да разкритикува външният министър Борис Джонсън, предава The Guardian. \r\nБританският външен министър Борис Джонсън разгневи някои тори, след като изложи собствената си визия за „твърд“ Брекзит в статия за The Telegraph. Желанието на Борис Джонсън за „твърд“ Брекзит, не кореспондира с това, което Тереза Мей заяви по време на реч във Флоренция, а именно вероятността за компромис с Брюксел. В своята статия Джонсън подчертава, че Обединеното кралство, не трябва да плаща никакви пари на ЕС, за да има достъп до европейските пазари след Брекзит. Освен това, външният министър, не предвижда и преходен период след излизането от съюза.\r\nВъпреки всичко това, от Даунинг Стрийт настояха, че премиерът все още има абсолютно доверие в Борис Джонсън. \r\nСпоред някои из средите на торите, статията на Борис Джонсън е първата стъпка към надпреварата за партийното и държавно лидерство, която мнозина очакват да започне. Симеон Миланов", "date": "2017.09.17", "title": "The Guardian: Високопоставени консерватори настояват Борис Джонсън да бъде уволнен, след като изрази позиция за „твърд“Брекзит, без да се консултира с Тереза Мей"}
{"url": "http://www.focus-news.net/news/2017/09/17/2436701/afp-sasht-smyatat-ruskoto-predlozhenie-za-mirotvorcheska-misiya-na-oon-v-ukrayna-za-stapka-napred.html", "text": "Специалният американски пратеник в Украйна Курт Волкер, нарече руското предложение за миротворческа мисия на ООН в Украйна „стъпка напред“, но предупреди, че условията на мандата, „не трябва да задълбочават разделението“ на страната, предава AFP .\r\nИзказването му идва, след като Владимир Путин направи коментар в полза на една миротворческа сила на ООН, която да пази международните наблюдатели в Донбас.\r\n„Много е интересно, че Русия предложи миротворческа мисия на ООН“, каза Волкер.\r\nТой изрази и притесненията си, че руското предложение, „само ще задълбочи разделението в Украйна“. Симеон Миланов", "date": "2017.09.17", "title": "AFP: САЩ смятат руското предложение за миротворческа мисия на ООН в Украйна за „стъпка напред“"}
{"url": "http://www.focus-news.net/news/2017/09/17/2436702/trt-world-germaniya-shte-ogranichi-ikonomicheskite-si-vrazki-s-turtsiya-ako-ankara-ne-osvobodi-germanskite-grazhdani-koito-byaha-zadarzhani-v-stranata.html", "text": "Германия заплаши, че ще ограничи икономическите си връзки с Турция, ако Анкара не освободи германските граждани, които бяха задържани в страната, предава турският телевизионен канал TRT World.\r\n„Ще трябва да ограничим съвместното ни икономическо сътрудничество с Турция и да прекратим някои проекти“, заяви канцлерът Ангела Меркел за изданието „Passauer Neuen Presse’’.\r\nПо-рано германският канцлер заяви, че ще се постарае, да прекрати преговорите за турско членство в Европейския съюз. Освен това, тя каза, че Германия ще ограничи продажбата на оръжия за Турция. Симеон Миланов", "date": "2017.09.17", "title": "TRT World: Германия ще ограничи икономическите си връзки с Турция, ако Анкара не освободи германските граждани, които бяха задържани в страната"}
{"url": "http://www.focus-news.net/news/2017/09/17/2436703/tass-oon-predostavya-prodovolstvena-pomosht-na-stoynost-72-miliona-dolara-na-kuba-vav-vrazka-s-uragana-irma.html", "text": "Международната продоволствена програма на ООН (МПП), ще предостави на Куба помощ в размер на 7,2 милиона долара, предава ТАСС, позовавайки се на информационна агенция Prensa Latina. Това заяви бившият губернатор на американския щат Южна Каролина Дейвид Бисли.\r\n„В подобни моменти всички ние, трябва да забравим политическите разногласия и да работим за общото благо“, отбеляза той.\r\nВ събота ръководителят на МПП, проведе среща с заместник-председателя на Държавния съвет на Куба Мигел Диас-Канел, за да обсъдят ситуацията след урагана „Ирма“. Симеон Миланов", "date": "2017.09.17", "title": "ТАСС: ООН предоставя продоволствена помощ на стойност 7,2 милиона долара на Куба във връзка с урагана „Ирма“"}
{"url": "http://www.focus-news.net/news/2017/09/17/2436704/tarzhestveno-be-otbelyazana-201-ta-godishnina-ot-rozhdenieto-na-ekzarh-antim-i-vav-vidin-obzor.html", "text": "Тържествено бе отбелязана 201-та годишнина от рождението на Екзарх Антим I във Видин. В честванията се включи председателят на Народното събрание Димитър Главчев. Той се срещна с кмета на Община Видин Огнян Ценков. На срещата присъства и народният представител Владимир Тошев. Празникът, посветен на Антим Първи, започна със света литургия в катедрален храм „Св. Димитър Солунски“, която бе оглавена от Негово преосвещенство Белоградчишки епископ Поликарп. Литургията почетоха председателят на Народното събрание Димитър Главчев, кмета на Община Видин Огнян Ценков, Владимир Тошев, Филип Попов, Цветан Топчиев, народни представители, Албена Георгиева, областен управител на Област Видин и Неджати Али Али, районен мюфтия на Видин. Празникът продължи с провеждането на литийно шествие, което тръгна от катедралния храм и завърши пред Гробницата-мавзолей на Антим Първи. В него се включиха видински ученици, представители на институции, общественици и граждани на Видин. Пред гробницата-мавзолей на Антим Първи бе извършена кратка заупокойна молитва, след която приветствие и поздрав към присъстващите поднесе епископ Поликарп. Той припомни големите заслуги на Антим Първи и заяви, че следвайки неговия пример, трябва да утвърждаваме любов към църква, род и Родина, за да напредва по този начин нашата страна духовно и социално. Епископ Поликарп удостои председателят на Народното събрания Димитър Главчев с грамота и орден с лика на Антим Първи, които да бъдат поощрение в неговото служение и да следва заветите на бележития държавник Антим Първи. В словото си към видинчани дошли да почетат Антим Първи Димитър Главчев посочи, че животът и делото на Антим Първи са доказателство за това как българите, обединени от обща цел, могат да работят заедно, да търсят съгласие и подкрепа в името на национални каузи. Той припомни, че Антим Първи оглавява Българската екзархия – първата българска институция преди възстановяването на нашата държава и така остава в историята като първия легитимен представител на българския народ. \"Продължава традицията за отбелязване на годишнините от рождението на Екзарх Антим Първи\", каза Огнян Ценков, кмет на Община Видин. Той посочи, че през миналата година, когато се е чествала 200-тата годишнина от рождението на Екзарх Антим Първи това се е превърнало в кауза, обединила всички видинчани. „Традицията продължава за да покажем дълбокото си уважение към един велик българин, свързал живот си с нашия старопрестолен Видин. Гордеем се, че този бележит българин е част от историческата памет на нашия град, защото славата на Видин се гради върху паметта на такива светли личности, какъвто е първият български Eкзарх Антим Първи“, заяви Огнян Ценков. Военен залп от Патриотичен клуб „Бдинци“ - Видин също отбеляза 201- годишнина от рождението на Екзарх Антим Първи. Видинчани отрупаха с венци и цветя паметника в гробницата на Екзарх Антим Първи. Желанието на видинските институции и видинската общественост е, този ден да се превърне в празник не само на Видин, а и на цяла България.", "date": "2017.09.17", "title": "Тържествено бе отбелязана 201-та годишнина от рождението на Екзарх Антим I във Видин (ОБЗОР)"}
{"url": "http://www.focus-news.net/news/2017/09/17/2436705/daily-express-lord-ashdaun-zayavi-che-britanskata-liberaldemokratichna-partiya-tryabva-da-spre-da-se-fokusira-varhu-ostavaneto-na-velikobritaniya-v-es.html", "text": "Бившият лидер на британските либералдемократи лорд Ашдаун заяви, че партията му, трябва да спре с „обсесията си“ относно Европейския съюз, и да се фокусира върху бъдещето на Великобритания извън Европейския съюз, предава Daily Express. \r\nТой каза, че Либералдемократичната партия, трябва да разработи политики относно това „каква страна искаме Великобритания да бъде, независимо в ЕС или извън него“.\r\nДелегати на партийната конференция в Борнемът, ще обсъждат дали партията, трябва да изисква от министрите преговори за Брекзит.\r\nНовият лидер на либералдемократите сър Винс Кейбъл също се съгласи, че обещанието на партията за втори референдум за Брекзит, не е добре прието сред широката общественост.  Симеон Миланов", "date": "2017.09.17", "title": "Daily Express: Лорд Ашдаун заяви, че британската Либералдемократична партия, трябва да спре да се фокусира върху оставането на Великобритания в ЕС"}
{"url": "http://www.focus-news.net/news/2017/09/17/2436706/sport-perudzha-pobedi-parma-s-30.html", "text": "Перуджа победи Парма с 3:0 в мач от 4-ия кръг на Серия „Б“ на Италия. Това е третият успешен мач за футболистите на Федерико Джунки, които имат актив от десет точки и се изравниха с Карпи и Фрозиноне. Това е второто поражение на Парма, които остават с актив от шест точки.", "date": "2017.09.17", "title": "Спорт: Перуджа победи Парма с 3:0"}
{"url": "http://www.focus-news.net/news/2017/09/17/2436707/sport-roma-pobedi-verona-s-30.html", "text": "Рома победи Верона с 3:0 в мач от 4-ия кръг на италианската Серия „А“. Голове за Рома отбелязаха Раджа Наинголан и Един Джеко, който се разписа, както в първото, така и във второто полувреме.  Това е втората победа на футболистите на Еузебио Ди Франческо от началото на шампионата. Рома заема седмо място във временното класиране със седем точки, докато днешните им съперници от Верона са на едва 19-то.", "date": "2017.09.17", "title": "Спорт: Рома победи Верона с 3:0"}
{"url": "http://www.focus-news.net/news/2017/09/17/2436708/sport-atletiko-madrid-pobedi-malaga-s-10.html", "text": "Атлетико Мадрид победи Малага с 1:0 в мач, който се игра пред 70 хиляди зрители, сред които бе и крал Фелипе Шести. Историческият първи гол на новия стадион на Атлетико „Уанда Метрополитано“, бе отбелязан от французина Антоан Гризман във второто полувреме. С тази победа Атлетико събира 8 точки и излиза на трето място в класирането. В следващия кръг отборът от Мадрид ще гостува на Атлетик Билбао.", "date": "2017.09.17", "title": "Спорт: Атлетико Мадрид победи Малага с 1:0"}
{"url": "http://www.focus-news.net/news/2017/09/17/2436709/daily-mail-deyvid-kameran-smyata-che-ministarat-za-brekzit-deyvid-deyvis-mozhe-da-nasledi-tereza-mey.html", "text": "Бившият британски премиер Дейвид Камерът смята, че министърът за Брекзит Дейвид Дейвис, може да наследи Тереза Мей на позицията й, пише Daily Mail.\r\nСпоред изданието, на частно събиране Камерът е казал, че именно преговарящият за Брекзит Дейвид Дейвис има най-големи шансове, да наследи премиерът Тереза Мей на позицията й.  Дейвид Камерън е казал, че външният министър Борис Джонсън има далеч по-малка възможност да стане следващият министър-председател на Обединеното кралство.\r\nСпоред скорошна анкета, основният фаворит за позицията на премиер и лидер на торите, е външният министър Борис Джонсън. Въпросната анкета показва, че той може да победи предполагаемите си конкуренти Дейвид Дейвис и министърът на вътрешните работи Амбър Руд.  Симеон Миланов", "date": "2017.09.17", "title": "Daily Mail: Дейвид Камерън смята, че министърът за Брекзит Дейвид Дейвис, може да наследи Тереза Мей"}
{"url": "http://www.focus-news.net/news/2017/09/17/2436710/the-scottish-herald-predstavitelite-na-britanskiya-biznes-sa-raztrevozheni-ot-bavnoto-tempo-na-pregovorite-za-brekzit.html", "text": "Представителите на британския бизнес са разтревожени от бавното темпо на преговори за Брекзит, предава The Scottish Herald. Според шотландското издание, бизнес лидерите предупреждават, че това може да афектира конструктивното и благоприятно излизане на Обединеното кралство от Европейския съюз.\r\nГрупата „BusinessEurope“ заяви, че компаниите се нуждаят от сигурност и време, за да се подготвят.\r\n„Бавното темпо на преговорите е особено притеснително за бизнеса, тъй като може да застраши дисциплинираното и конструктивно излизане на Обединеното кралство от Европейския съюз“, се казва в изявление на бизнес групата.Симеон Миланов", "date": "2017.09.17", "title": "The Scottish Herald: Представителите на британския бизнес са разтревожени от бавното темпо на преговорите за Брекзит"}
{"url": "http://www.focus-news.net/news/2017/09/17/2436711/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Германският евродепутат Маркус Фербер от баварския Християнсоциален съюз, разкритикува плановете на Европейската комисия за ускоряване на преговорите за членство на България и Румъния в еврозоната, предава Daily Express .\r\nМаркус Фербер изрази остро несъгласието си с плана на председателя на ЕК Жан-Клод Юнкер за разширяване на еврозоната с всяка страна, която пожелае да се присъедини.\r\nЕвродепутатът заяви, че приемането на България и Румъния в еврозоната, ще бъде „още една гръцка криза“.\r\nПо-рано днес заместник-председателят на ЕК Валдис Домбровскис каза, че България и Румъния имат желание да се присъединят към еврозоната.\r\n„Евро за всички европейски страни? Има ясни критерии и правила за присъединение. Гърция не трябва да се повтаря“, каза в отговор на това Фербер.\r\nНачалник-кабинета на Жан-Клод Юнкер Мартин Селмайр защити хода на ЕК, заявявайки, че България е изпълнила почти всички критерии за присъединяване към еврозоната.\r\n*** Високопоставени консерватори заявиха, че Тереза Мей е „твърде слаба“, за да обедини кабинета си, след като тя отказа да разкритикува външният министър Борис Джонсън, предава The Guardian. \r\nБританският външен министър Борис Джонсън разгневи някои тори, след като изложи собствената си визия за „твърд“ Брекзит в статия за The Telegraph. Желанието на Борис Джонсън за „твърд“ Брекзит, не кореспондира с това, което Тереза Мей заяви по време на реч във Флоренция, а именно вероятността за компромис с Брюксел. В своята статия Джонсън подчертава, че Обединеното кралство, не трябва да плаща никакви пари на ЕС, за да има достъп до европейските пазари след Брекзит. Освен това, външният министър, не предвижда и преходен период след излизането от съюза.\r\nВъпреки всичко това, от Даунинг Стрийт настояха, че премиерът все още има абсолютно доверие в Борис Джонсън. \r\nСпоред някои из средите на торите, статията на Борис Джонсън е първата стъпка към надпреварата за партийното и държавно лидерство, която мнозина очакват да започне.\r\n*** Бившият британски премиер Дейвид Камерът смята, че министърът за Брекзит Дейвид Дейвис, може да наследи Тереза Мей на позицията й, пише Daily Mail.\r\nСпоред изданието, на частно събиране Камерът е казал, че именно преговарящият за Брекзит Дейвид Дейвис има най-големи шансове, да наследи премиерът Тереза Мей на позицията й.  Дейвид Камерън е казал, че външният министър Борис Джонсън има далеч по-малка възможност да стане следващият министър-председател на Обединеното кралство.\r\nСпоред скорошна анкета, основният фаворит за позицията на премиер и лидер на торите, е външният министър Борис Джонсън. Въпросната анкета показва, че той може да победи предполагаемите си конкуренти Дейвид Дейвис и министърът на вътрешните работи Амбър Руд. \r\n***Представителите на британския бизнес са разтревожени от бавното темпо на преговори за Брекзит, предава The Scottish Herald. Според шотландското издание, бизнес лидерите предупреждават, че това може да афектира конструктивното и благоприятно излизане на Обединеното кралство от Европейския съюз.\r\nГрупата „BusinessEurope“ заяви, че компаниите се нуждаят от сигурност и време, за да се подготвят.\r\n„Бавното темпо на преговорите е особено притеснително за бизнеса, тъй като може да застраши дисциплинираното и конструктивно излизане на Обединеното кралство от Европейския съюз“, се казва в изявление на бизнес групата.\r\n*** Около три хиляди антифашисти, се събраха в гръцката столица, за да демонстрират в памет на рап изпълнителя Павлос Фисас, убит през 2013-та от крайнодесен симпатизант на партия „Златна зора“, предава The Independent.\r\nДемонстрацията прерасна в улични метежи, като участниците в нея, мятаха коктейли „Молотов“, а полицията отвърна със сълзотворен газ. След като властите разпръснаха радикалните активисти, част от тях се насочиха към полицейско управление, което нападнаха с бомбички и коктейли „Молотов“. Трима души са задържани за размириците.", "date": "2017.09.17", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/17/2436712/the-times-of-israel-iranski-general-zayavi-che-teheran-pritezhava-bashtata-na-vsichki-bombi.html", "text": "Лидерът на аерокосмичното крило към Иранската революционна гвардия генерал Амир Али Хаджизадех заяви, че страната му притежава бомба с тегло десет тона, която той сравни с американската „майка на всички бомби“, предава The Times of Israel.\r\n„След предложение от Аерокосмическите сили на Корпуса на гвардията на Ислямската революция, Организацията на отбранителните индустрии на Иран, разработи бомба с тежест десет тона. Тези бомби вече са на наше разположение и можем да ги пуснем от самолет „Илюшин“. Те са много унищожителни“, заяви генерал Амир Али Хаджизадех в интервю за една от иранските информационни агенции.\r\nТой нарече иранската неядрена бомба, „бащата на всички бомби“, сравнявайки я с американската GBU-43, която във Вашингтон нарекоха „майката на всички бомби“.\r\n„Американците, измежду всички други, дойдоха в Ирак и Сирия, за да ги дезинтегрират, но в крайна сметка надделя волята на Иран“, добави иранският командир. Симеон Миланов", "date": "2017.09.17", "title": "The Times of Israel: Ирански генерал заяви, че Техеран притежава „бащата на всички бомби“"}
{"url": "http://www.focus-news.net/news/2017/09/17/2436713/premierat-boyko-borisov-otchete-blizo-11-povishavane-na-dohodite-v-stranata-ot-devin-kadeto-prisastva-na-otkrivaneto-na-toploprovod-za-mineralna-voda-obzor.html", "text": "От началото на годината имаме близо 11% повишение на доходите в страната. Това заяви премиерът Бойко Борисов, който присъства на откриването на топлопровод за минерална вода в Девин. По думите му икономиката върви към 4% ръст, а бюджетът е на 2 милиарда лева излишък. „Надявам се в Девин да надминат 30%, защото хората го заслужават. Надявам се работодателите в района да направят така, че хората да остават тук с по-високи заплати и по-добри доходи“, каза още Борисов. „Пожелавам на Девин в следващите години да се развие, защото минералната вода е изключителна. Рекламата и всичко, което този град заслужава, да се направят“, посочи премиерът. „Сега спокойно можем да поканим туристи от цял свят и да кажем: „Елате не само да видите красотите на природата, но и да се лекувате“, каза още той. Премиерът заяви, че за Родопите се дават доста средства, които досега не са давани, защото това е наистина един райски кът в България - „огромни пари в училища, детски градини, спортни салони, спортни площадки“. По думите му около 600 млн. лева ще бъдат разпределени на общини за образователна инфраструктура и голяма част от тях ще бъдат за Смолян, Девин и Златоград. „Това са пари за физкултурни салони, за основно саниране на училища и детски градини“, отбеляза Борисов и изрази надежда направеното да даде много добър резултат в качеството на образованието през следващите години.\r\nРеконструираният 11.5-километров топлопровод, който доставя вода от находището Беденски минерални бани до град Девин, бе открит от него и от министъра на регионалното развитие и благоустройството Николай Нанков. За основен ремонт на съоръжението от държавния бюджет миналата година са предоставени близо 2.5 млн. лв. Изграденият през 60-те години на миналия век топлопровод е бил силно амортизиран, а след реконструкцията му при дебит 9 литра в секунда в Девин вече пристигат 8.5 литра в секунда. Преди ремонта са се използвали едва 1.8 литра в секунда. Чрез подобряването на водопровода се очаква повишаване на възможностите за развитие на балнео и спа туризма в Девин. \r\nЗаедно с премиера, министър Нанков направи оглед на санирани по Националната програма за енергийна ефективност многофамилни жилищни сгради в града. Сключени договори там имат седем сдружения на собственици, като обновителните дейности по шест от сградите вече са приключили, а една е още в етап на строително-монтажни работи.\r\nПред медиите регионалният министър съобщи, че до месец трябва да стартира обществената поръчка за водния цикъл на Смолян, който ще се изпълнява с финансиране от Оперативна програма „Околна среда 2014 – 2020“, като работата по новите правила ще започне през 2018 г. По думите на Нанков около 10% от бюджета на държавата за водни проекти е насочен към Област Смолян. Регионалният министър съобщи също и, че текат обществени поръчки за избор на изпълнител за почти 68 км между Кричим и Смолян, разделени в три лота, които ще се рехабилитират чрез Оперативна програма „Региони в растеж“ 2014 – 2020. По думите му през следващата година ще бъде ремонтиран и пътят Белица – Загражден. В отговор на въпрос дали може да се осигури свързаност на Област Смолян с АМ „Струма“ регионалният министър напомни, че през 2015 г. е рехабилитиран пътя Якоруда – Разлог. „Важна е по-адекватната свързаност на областта с Тракия и Пловдив и на юг с Гърция“, подчерта той и обясни, че приоритетни в средносрочен период са разширяването на ГКПП „Маказа“ и изграждането на ГКПП Рудозем – Ксанти.\r\nКметът на Община Девин посочи, от своя страна, че общо 4 914 076 лв. са отпуснати за Девин и региона, което показва, че водената от правителството политика е изключително балансирана и насочена не само към големите градове и общини, а и към по-малките населени места. „С реализацията на проекта за топлопровод Беденски бани – Девин, подпомогнат лично от премиера Бойко Борисов, се дадоха възможности за нови инвестиции в града и те не закъсняха. Една от тях е новоизграденият и функциониращ вече модерен и единствен по рода си термален аквапарк „Персенк“, отбеляза още Даскалов.", "date": "2017.09.17", "title": "Премиерът Бойко Борисов отчете близо 11% повишаване на доходите в страната от Девин, където присъства на откриването на топлопровод за минерална вода (ОБЗОР)"}
{"url": "http://www.focus-news.net/news/2017/09/17/2436714/ria-novosti-na-kamchatka-be-registrirano-zemetresenie-s-magnitud-56-po-skalata-na-rihter.html", "text": "Пожарни и спасителни екипи оглеждащ съоръженията и социално значимите обекти в руския град Петропавловск-Камчатский, след като в района бе усетено земетресение, предава РИА Новости. Земният трус се е случил в акваторията на Авачинския залив, заявиха от Главното управление на руското Министерство на извънредните ситуации за Камчатския край.\r\n„Оперативни групи от пожарникари и спасители, оглеждат сградите, съоръженията и социално значимите обекти в Петропавловско-Камчатския градски окръг. По данни на сеизмологичния център „Петропавловск“, земетресението се е случило в 9:00 местно време. Трусът е бил с магнитуд 5,6 по скалата на Рихтер“, заявиха в съобщение от руското Министерство на извънредните ситуации.\r\nВластите добавиха, че няма опасност от цунами. Симеон Миланов", "date": "2017.09.17", "title": "РИА Новости: На Камчатка бе регистрирано земетресение с магнитуд 5,6 по скалата на Рихтер"}
{"url": "http://www.focus-news.net/news/2017/09/17/2436715/the-independent-gratski-antifashistki-organiziraha-razmiritsi-i-se-sblaskaha-s-politsiyata.html", "text": "Около три хиляди антифашисти, се събраха в гръцката столица, за да демонстрират в памет на рап изпълнителя Павлос Фисас, убит през 2013-та от крайнодесен симпатизант на партия „Златна зора“, предава The Independent.\r\nДемонстрацията прерасна в улични метежи, като участниците в нея, мятаха коктейли „Молотов“, а полицията отвърна със сълзотворен газ. След като властите разпръснаха радикалните активисти, част от тях се насочиха към полицейско управление, което нападнаха с бомбички и коктейли „Молотов“. Трима души са задържани за размириците. Симеон Миланов", "date": "2017.09.17", "title": "The Independent: Гръцки антифашистки организираха размирици и се сблъскаха с полицията"}
{"url": "http://www.focus-news.net/news/2017/09/17/2436716/the-international-news-turskiyat-premier-zayavi-che-pakistan-e-dal-mnogo-zhertviv-borbata-sreshtu-terorizma.html", "text": "Турският премиер Бинали Йълдъръм заяви, че Пакистан е дал „невиждани“ жертви във войната срещу тероризма, и никоя страна няма право да го критикува, предава пакистанският сайт The International News .\r\nЙълдъръм заяви това по време на вечеря, дадена в чест на първия министър на Пенджаб Шахбаз Шариф.\r\nНа мероприятието присъства и вицепремиерът на Турция Реджеп Акдаг, както и други високопоставени представители.\r\nБинали Йълдъръм подчерта, че Турция и Пакистан имат специална връзка, която никоя страна в света не може да наруши. Той заяви, че двете страни работят за бързото преобразуване на двустранните отношения в солидни икономически връзки.\r\nЙълдъръм каза, че враговете на Пакиста са и турски врагове, както и обратното. Симеон Миланов", "date": "2017.09.17", "title": "The International News: Турският премиер заяви, че Пакистан е дал „много жертви“в борбата срещу тероризма"}
{"url": "http://www.focus-news.net/news/2017/09/17/2436717/ria-novosti-frenskata-politsiya-predupredi-za-vazmozhni-teroristichni-napadeniya-v-evropa.html", "text": "Френската полиция предупреди за възможни терористични нападения срещу жп гарите в Европа, както и инсценирането на пожари, отравянето на продукти и други подобни действия, съобщава РИА Новости, позовавайки се на Parisien.\r\nТова се казва в доклад на френската полиция, който бе съставен в началото на септември. Съгласно текста, джихадистите планират организирането на горски пожари в Европа, както и отравянето на хранителни продукти.\r\n„Особено внимание, трябва да се отдели на появата на всякаква информация, свързана с проникването или опита за саботаж на жп гарите“, се казва в доклада.Симеон Миланов", "date": "2017.09.17", "title": "РИА Новости: Френската полиция предупреди за възможни терористични нападения в Европа"}
{"url": "http://www.focus-news.net/news/2017/09/17/2436718/reuters-hamasshte-pregovarya-s-fatahza-provezhdaneto-na-izbori-v-palestinskata-avtonomiya.html", "text": "Групировката „Хамас“, се съгласи да проведе преговори с конкурентното движение „Фатах“, с цел да се разпусне административната комисия на Ивицата Газа, и да се проведат избори, предава Reuters . \r\nАгенция „Фокус“ припомня, че Палестинската автономия, която се контролира от „Фатах“, води война с „Хамас“ за контрол над Газа през 2007-ма година. Това доведе до завземането на Ивицата Газа от силите на „Хамас“. Опитите за помирение между двете групировки и формирането на правителство, в което да са представени всички на няколко пъти се провалиха. Симеон Миланов", "date": "2017.09.17", "title": "Reuters: „Хамас“ще преговаря с „Фатах“за провеждането на избори в Палестинската автономия"}
{"url": "http://www.focus-news.net/news/2017/09/17/2436719/tass-v-yaponiya-otmeniha-570-poleta-zaradi-tayfuna-talim.html", "text": "Поне 573 полета са отменени в Япония заради мощния тайфун „Талим“, който се очаква да премине през югозападния остров Кюсю, предава ТАСС, цитирайки телевизионния канал NHK .\r\nПочти всички компании, който летят от различните части на Япония до Кюсю, отмениха полетите си. Движението  на експресни влакове между Кумамото и Кагасимо, също е отменено.\r\nПо данни на Японската метеорологическа агенция, към момента тайфунът се намира на няколко десетки километра от южния бряг на Кюсю, и се движи на североизток със скорост от 30 метра в час.\r\nСиноптиците твърдят, че скоростта му, може да се вдигне до 50 метра в час. Симеон Миланов", "date": "2017.09.17", "title": "ТАСС: В Япония отмениха 570 полета заради тайфуна „Талим“"}
{"url": "http://www.focus-news.net/news/2017/09/17/2436720/", "text": "Лобисти са на път окончателно да приземят авиацията ни. За това предупреди в неделя държавният глава Румен Радев. По думите му това става ясно от начина на действие на анкетната парламентарна комисия за проучване на избора на нов тип боен самолет. „Конкурсът вече се връща в изходна точка и това застрашава окончателно да приземим 100-годишната си авиация. Задраскан беше трудът на военните експерти, очакванията на военните летци и инженери за навременното решаване на този много важен проблем. Но, както казах, това беше целта на тази комисия - да бъде използвана като трибунал за политически цели“, каза още държавния глава, но отказа да назове поименно лобистите. „Вижте начина на действие и ще разберете за какво става въпрос. Процедурата трябваше отдавна да е в ход, няма шанс и никаква яснота кога ще се продължи. Ако си решил да не инвестираш в сигурност, намираш начин и поводи да протакаш“, заяви президентът.\r\nДумите на Радев идват дни след последното заседание на анкетната парламентарна комисия, на което стана ясно, че правилата за избор на изтребител са променяни по време на самата процедура. Извеждайки като задължително условие схемата за плащане, са били нарушени условията за равнопоставеност на всички доставчици. Така се е стигнало до отстраняването на офертата на Португалия и САЩ за употребявани F-16. Председателят на комисията Емил Христов обясни, че по проекта е свършена много работа и той не трябва да бъде рестартиран изцяло, но е необходимо да бъде осигурена равнопоставеност за всички оферти, каквато не е била налице. Въпреки, че комисията все още не е излязла с окончателен доклад, се очаква тя да предложи процедурата да се върне на ниво подаване на оферти, а след това да се проведе ново гласуване за избор на изтребители. \r\nКъм настоящия момент шевдските изтребители „Грипен” отговарят на критериите в тази процедура.\r\nВ Шумен председателят на ПГ на ГЕРБ Цветан Цветанов коментира, че президентът може би иска да засили острия си тон към парламента и членовете в анкетната комисия заради обезпокоителните факти около избора на новия боен самолет. Той подчерта, че когато се залага авторитетът на институциите, прозрачността при провеждането на процедурите за превъоръжаването на военната ни отбранителна система трябва да са гарантирани. „Благодаря на всички народни представители, които участваха в тази анкетна комисия, на всички представители, които се отзоваха на поканата на народните представители, които трябваше да направят всичко възможно прозрачността да е водеща.\r\nВременната комисия за проучване на избора на нов боен самолет ще приключи работата си в срок – до 20 септември.", "date": "2017.09.17", "title": "Президентът Румен Радев предупреди, че лобисти са на път окончателно да приземят авиацията ни (ОБЗОР)"}
{"url": "http://www.focus-news.net/news/2017/09/17/2436721/pregled-na-mezhdunarodnite-novini-do-6-chasa-agentsiya-fokus.html", "text": "Германският евродепутат Маркус Фербер от баварския Християнсоциален съюз, разкритикува плановете на Европейската комисия за ускоряване на преговорите за членство на България и Румъния в еврозоната.\r\nМаркус Фербер изрази остро несъгласието си с плана на председателя на ЕК Жан-Клод Юнкер за разширяване на еврозоната с всяка страна, която пожелае да се присъедини.\r\nЕвродепутатът заяви, че приемането на България и Румъния в еврозоната, ще бъде „още една гръцка криза“.\r\nПо-рано днес заместник-председателят на ЕК Валдис Домбровскис каза, че България и Румъния имат желание да се присъединят към еврозоната.\r\n„Евро за всички европейски страни? Има ясни критерии и правила за присъединение. Гърция не трябва да се повтаря“, каза в отговор на това Фербер.\r\nНачалник-кабинета на Жан-Клод Юнкер Мартин Селмайр защити хода на ЕК, заявявайки, че България е изпълнила почти всички критерии за присъединяване към еврозоната.\r\n***Британската полиция заяви, че са „отворени“ към вероятността повече от един човек, да носи отговорност за нападението в лондонското метро, при което бяха ранени 30 душ.\r\nНейл Басу от лондонската полиция каза, че 18-годишният мъж, който бе арестуван по-рано в Дувър, е задържан заради възможно съучастие в атаката.\r\n*** Турски шофьор бе задържан в Германия, след като властите откриха 51 мигранти в камиона му.Сред мигрантите, които са били гладни и дехидратирани, е имало и 17 деца.\r\nМигрантите заявиха пред властите, че са пътували от Ирак, добавяйки, че нямат паспорти и документи. \r\nПолицията каза, че камионът е задържан близо до полската граница. Шофьорът, който е турски гражданин, бе задържан по обвинения в трафик на хора.\r\n*** Турското външно министерство привика германския Мартин Ердман заради провеждането на мероприятие на „Кюрдската работническа партия“ в Кьолн.\r\nТурция разкритикува германските власти за допускането на подобна демонстрация, която според тях е в подкрепа на излежаващия присъда лидер на ПКК Абдула Йоджалан.\r\nПреди време Берлин позволи провеждането на демонстрация, носеща името на кюрдския лидер Йоджалан, въпреки че от германското Министерство на вътрешните работи бяха забранили употребата на 33 символа, за които се смята, че са свързани с ПКК.\r\n***Турският премиер Бинали Йълдъръм заяви, че референдумът за независимост на Иракски Кюрдистан е въпрос на „национална сигурност“ за Турция.\r\n„Референдумът, който планират да проведат от Кюрдското регионално правителство (КРП) е въпрос на национална сигурност за нашата страна“, е казал Йълдъръм, според анонимен източник, цитиран от турските медии.\r\n„Никой не трябва да се съмнява, че ще вземем всички нужни мерки по този  въпрос“, е казал Йълдъръм.\r\n*** Руските изтребители, които нанесоха удари източно от река Ефрат и близо до Даир аз Зават в Сирия, са знаели, че в района действат „Сирийските демократични сили“ и военни съветници от коалицията, заявиха от Пентагона.\r\n„Руските муниции, засегнаха зона, в която руснаците знаеха, че има части на Сирийските демократични сили и коалиционни съветници“, заявиха от Пентагона в изявление.\r\nСАЩ добавиха, че „няколко бойци от СДС са ранени“ след руската атака.\r\n***Ирак е готов да се намеси военно, ако планираният от кюрдите референдум за независимост, доведе до насилие и размирици, заяви премиерът Хайдар ал Абади.\r\nАко иракското население, „бъде заплашено с употребата на сила извън закона, тогава ще се намесим военно“, каза той.\r\n„Ако предизвикате конституцията и границите на Ирак и региона, това би било покана за страните от региона, да нарушат иракските граници също, което е много опасна ескалация“, добави премиерът Абади.\r\nВъпреки това, той подчерта, че „никога няма да затвори вратата за преговори“ с Кюрдското регионално правителство в Северен Ирак.\r\n***Германия заплаши, че ще ограничи икономическите си връзки с Турция, ако Анкара не освободи германските граждани, които бяха задържани в страната.\r\n„Ще трябва да ограничим съвместното ни икономическо сътрудничество с Турция и да прекратим някои проекти“, заяви канцлерът Ангела Меркел за изданието „Passauer Neuen Presse’’.\r\nПо-рано германският канцлер заяви, че ще се постарае, да прекрати преговорите за турско членство в Европейския съюз. Освен това, тя каза, че Германия ще ограничи продажбата на оръжия за Турция.\r\n***Пожарни и спасителни екипи оглеждащ съоръженията и социално значимите обекти в руския град Петропавловск-Камчатский, след като в района бе усетено земетресение.Земният трус се е случил в акваторията на Авачинския залив, заявиха от Главното управление на руското Министерство на извънредните ситуации за Камчатския край.\r\n„Оперативни групи от пожарникари и спасители, оглеждат сградите, съоръженията и социално значимите обекти в Петропавловско-Камчатския градски окръг. По данни на сеизмологичния център „Петропавловск“, земетресението се е случило в 9:00 местно време. Трусът е бил с магнитуд 5,6 по скалата на Рихтер“, заявиха в съобщение от руското Министерство на извънредните ситуации.\r\nВластите добавиха, че няма опасност от цунами.\r\n***Френската полиция предупреди за възможни терористични нападения срещу жп гарите в Европа, както и инсценирането на пожари, отравянето на продукти и други подобни действия.\r\nТова се казва в доклад на френската полиция, който бе съставен в началото на септември. Съгласно текста, джихадистите планират организирането на горски пожари в Европа, както и отравянето на хранителни продукти.\r\n„Особено внимание, трябва да се отдели на появата на всякаква информация, свързана с проникването или опита за саботаж на жп гарите“, се казва в доклада.\r\n*** Съветът за сигурност на ООН, ще проведе извънредно заседание на 21 септември по инициатива на САЩ, за да обсъди борбата с разпространението на оръжията за масово поразяване, заяви източник от ООН.\r\n„Очаква се, че Съвета за сигурност на ООН, ще разгледа изпълнението на резолюциите си и мерките за подобряването им. Освен това и практическите действия за повлияване на държавите, които нарушават взетите решения“, заяви източникът от ООН.", "date": "2017.09.17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/17/2436722/reuters-yaponskiyat-premier-shinzo-abe-obmislya-predsrochni-izbori-prez-oktomvri.html", "text": "Японският премиер Шинзо Абе, обмисля провеждането на предсрочни през следващия месец, предава Reuters . Според експерти, целта на Шинзо Абе е да се възползва от положителния си рейтинг, както и проблемите на основната опозиционна партия.\r\nПокрай ситуацията със Северна Корея и хаоса в опозиционната Демократическа партия, рейтингът на Шинзо Абе отново е близо 50 %.\r\nПремиерът Абе каза на лидера на консервативната партия Комейто, която е коалиционен партньор на неговата Либералдемократическа партия, че не може да изключи възможността от разпускане на парламента, с цел провеждането на предсрочни избори, заявиха от телевизия NHK.\r\n„Досега изглеждаше, че изборите ще са следващата есен, но трябва винаги да сме готови за битка“, заяви лидерът на партия Комейто Нацуо Ямагучи. Симеон Миланов", "date": "2017.09.17", "title": "Reuters: Японският премиер Шинзо Абе обмисля предсрочни избори през октомври"}
{"url": "http://www.focus-news.net/news/2017/09/17/2436723/arutz-sheva-izraelskiyat-premier-vaznameryava-da-predlozhi-na-donald-tramp-promeni-v-yadrenoto-sporazumenie-s-iran.html", "text": "Израелският премиер Бенямин Нетаняху, нъзнамерява да предложи на Доналд Тръмп промени в ядреното споразумение с Иран, което Барак Обама сключи по време на последния си мандат, предава Arutz Sheva, позовавайки се на Channel 2 News .\r\nСпоред доклад, премиерът на Израел не само ще говори срещу опасността от Иран, но и ще предложи план за предотвратяването на възможна иранска ядрена програма.\r\nАгенция „Фокус“ припомня, че президентът на САЩ Доналд Тръмп многократно е заявявал, че споразумението с Иран не е добро и съответстващо на американските интереси. Симеон Миланов", "date": "2017.09.17", "title": "Arutz Sheva: Израелският премиер, възнамерява да предложи на Доналд Тръмп промени в ядреното споразумение с Иран"}
{"url": "http://www.focus-news.net/news/2017/09/17/2436724/aktualna-patna-obstanovka.html", "text": "въведени са целогодишни ограничения за товарни автомобили за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Това съобщиха от пресцентъра на Агенция \"Пътна инфраструктура\".Метеорологична обстановка:\r\nДнес сутринта в източните райони ще се образува краткотрайна мъгла. През деня ще е слънчево, след обяд – горещо. Максималните температури ще са между 32° и 37°.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\nАвтомагистралите; \r\nпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\nпът I-1 Благоевград-ГКПП „Кулата“;\r\nпът I-4 п. в. „Коритна“-Велико Търново-Шумен;\r\nпът I-5 Русе-Велико Търново;\r\nпът I-8 ГКПП „Калотина“-София;\r\nпът I-9 Варна-Бургас;\r\nпът II-18 Околовръстен път София;\r\nпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състотояние на автомагистралите:АМ „Тракия“: област София: при км 0+000 – движение с пропускателен режим през 20 минути в свободната лента, поради обрушване на бетонови повърхности и отстраняване на рекламни съоръжения. Срок от 23:00 ч. на 16.09.2017 г. до 05:00 ч. на 17.09.2017 г.; област Стара Загора: ремонт на пътна настилка в активна лента по АМ „Тракия” от км 162 до км 165 посока Бургас, движението се пренасочва в изпреварваща лента. Срок до 17.09.2017 г.; област Бургас: от км 325+000 до км 359+000 в участъка Карнобат-Ветрен  –  почистване на окопи и водостоци. Срок до 30.09.2017 г.;АМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.09. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.АМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 21.09.2017 г.АМ „Марица“: няма ограничения.АМ „Черно море“: няма ограничения.АМ „Люлин“: няма ограничения.Въведени ограничения по основните пътни направления:Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 тона само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 22.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.Състояние на Републиканската пътна мрежа:\r\n1. Ремонтни дейности и временна организация на движението /ВОД/: ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 22.09.2017г .; път III-103 Мездра-Роман км 22+900 – възстановяване на насип на пътя. Стесняване на една от лентите за движение. Срок до 19.09.2017г.; път III-103 Мездра-Роман км 0+000 – ремонт на тротоарни конзоли на мост. Стесняване на една от лентите за движение.Срок до 19.09.2017г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр.Добрич от км 7+824 до км 16+539 – рехабилитация. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина–Ловеч от км 30+600 до км 44+100 – движение с повишено внимание, поради полагане на напречна хоризонтална маркировка  Стесняване на една от лентите за движение. Срок 19.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 27.09.2017 г.; път ІІІ-3502 Бежаново-Ъглен от км 23+900 до км 36+100 – движение с повишено внимание, поради изсичане на храсти. Стесняване на една от лентите за движение. Срок до 19.09.2017 г.; път ІІІ-3701 Черни Вит-Тетевен от км 22+300 до км 36+350 – движение с повишено внимание, поради почистване на настилка от кал, свлачища и земни и облицовани окопи Стесняване на една от лентите за движение. Срок до 22.09.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на пътно тяло. Срок до 18.09.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание спрямо поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор при км 19+435 /мост над р. Чинар дере/ в с. Поройна – движение в една лента спрямо поставена вертикална сигнализация и светофарна уредба, поради ремонтни дейности.\r\nОбходен маршрут: през временно изграден път в с. Поройна. Срок до 27.01.2017 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-м. Момина вода от км 4+610 до км 4+650 – механизиран скален изкоп. Движение с повишено внимание в свободната лента, съобразно създадената организация на движение. Срок до 21.09.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.17", "title": "Актуална пътна обстановка"}
{"url": "http://www.focus-news.net/news/2017/09/17/2436725/stara-zagora-vazstanoveno-e-dvizhenieto-po-patya-shipka-kazanlak-v-rayona-na-kranskoto-hanche.html", "text": "Възстановено е движението по път I-5 Шипка- Казанлък в района на Крънското ханче. Това съобщиха от пресцентъра на Агенция \"Пътна инфраструктура\".", "date": "2017.09.17", "title": "Стара Загора: Възстановено е движението по пътя Шипка-Казанлък в района на Крънското ханче"}
{"url": "http://www.focus-news.net/news/2017/09/17/2436726/predstoyashti-sabitiya-v-stranata-za-17-septemvri-agentsiya-fokus.html", "text": "***\r\nОт 9.00 часа в Столична библиотека ще ес проведе Ден на София.\r\n***\r\nОт 10.00 до 16.00 часа администрацията на Президента ще отвари врати за граждани като част от инициативата Европейски дни на наследството – 2017 г. Държавният глава Румен Радев ще приеме лично първите гости на „Дондуков“ 2. \r\n***\r\nОт 10.00 часа ще се проведе тържествена сесия на Столичен общински съвет, на която ще бъдат обявени почетните граждани на София. \r\n***\r\nОт 10.00 часа с ден на отворените врати и празнична програма Регионалният исторически музей ще отбележи Деня на столицата и две години от откриването на постоянната си експозиция. \r\n***\r\nОт 10.00 часа Министерството на външните работи отваря врати за гражданите по повод Европейски дни на наследството  – София 2017.\r\n***\r\nОт 10.00 часа любителите на екшън киното ще имат възможност да влязат на снимачната площадка в Киноцентъра в Бояна, за да видят на живо как се подготвя и снима сцена от екшън филм.\r\n***\r\nОт 10.00 часа на ул. „Джеймс Баучер“ 23 Фондация „Братя Мормареви“ ще раздаде годишните си награди за литературно ученическо творчество.\r\n***\r\nОт 11.00 часа в приемното здание на Централна жп гара София ще бъде открита изложба от творби на деца и младежи от столични училища, както и деца от уязвими групи, включително бежанци. Темата на изложбата е  „София – културна столица на Европа през детските очи“.\r\n***\r\nОт 11.30 часа пред храм „Света София” ще се проведе тържествен водосвет и официална церемония по издигане знамето на град София.  \r\n***\r\nОт 12.00 часа пред Националния исторически музей в кв. „Бояна“ ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 17.30 часа пред Народен театър „Иван Вазов” ще има концерт на Софийския духов оркестър.\r\n***\r\nОт 18.00 часа на поляната зад Park Center Sofia с голям концерт ще бъде отбелязана първата му годишнина. \r\n***\r\nОт 18.30 часа в Народен театър „Иван Вазов” ще се състои церемонията за връчване Наградите на Столична община за ярки постижения в областта на културата. \r\n***\r\nОт 19.00 часа в Софийската филхармония ще се състои концерт по случай Деня на София.\r\n***\r\nОт 21.00 часа пред Народен театър „Иван Вазов”, „Жар Театър” ще представи своя огнен пърформанс Sophia Luminosa.\r\n***\r\nВ Зоологическа градина - София на специално събитие, посветено на орлите на България,  ще бъдат показани уникални макети на орли.\r\n***\r\nВ парк „Младост” ще се проведе Спортна програма по повод Деня на София. \r\n***\r\nОт 12.00 часа в клубната къща на Tornado MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.  \r\n***\r\nОт 11.30 часа  на ул. „Владо Черноземски” 3 ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.  Оттам те ще се отправят към църквата „Успение Богородично” в кв. „Вароша“, където в 12.00 часа започва събитието по повод Европейския ден без жертви на пътя.\r\n***\r\nОт 10.00 часа пред входа на базата на ОП „Бургасбус“ общинският превозвач организира Ден на отворените врати. \r\n***\r\nОт 10.00 часа пред бл. 128 в кв. „Меден рудник” ще се проведе турнир по борба с участието на млади таланти, част от програмата на празника на най-големия жилищен комплекс на Бургас.\r\n***\r\nОт 12.00 часа на Морската гара ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.  \r\n***\r\nОт 12.00 часа на „Циркова площадка“ ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти. Към тях ще се присъединят и мотористи от Провадия.\r\n***\r\nОт 13.00 часа в зала 12 на Младежкия дом ще се проведе безплатен семинар за младежи до 29-годишна възраст по проект „Структурен диалог за образователната система, допълнителната квалификация и предприемачеството“. Събитието е организирано от Национално Сдружение „Младежки Глас”.\r\n***\r\nВ Аулата на Икономическия университет Ансамбъл „Маркиз“ открива Бароковия модул на “Варненско лято” 2017.\r\n***\r\nОт 19.30 часа на сцената пред стадион  „Христо Ботев“ ще се проведе концерт на Краси Радков и  група „Докторс Гого Бенд“.\r\n***\r\nОт 11.00 часа в Държавен куклен театър „Дора Габе“ ще се проведе Неделен куклен спектакъл „Аладин“.\r\n***\r\nОт 15.00 часа часа в конферентната зала в комплекс „Изида“ председателят на ПГ на ГЕРБ и заместник-председател на партията Цветан Цветанов ще се срещне с общинските структури на ГЕРБ от областта. \r\n***\r\nОт 12.00 часа в клубната къща на Black Roses MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\nКъм тях ще се присъединят и мотористи от Стара Загора, Нова Загора и Павел баня.\r\n***\r\nОт 11.30 часа, председателят на ПГ на ГЕРБ и заместник-председател на партията Цветан Цветанов ще се срещне с общинското ръководство и членове на ГЕРБ в Опака в офиса на партията на ул. „България“ 92.\r\n***\r\nОт 10.00 часа на бившето стрелбище ще се проведе \"Офроуд траял 4х4\" – Павликени 2017. \r\n***\r\nОт 11.30 часа в храм „Св. Георги Победоносец” ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 14.00 часа в клубната къща на Iron Brothers MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 11.30 часа на паркинга на магазин Praktiker ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти. След това мотористите ще се отправят към църквата „Св. Николай”.\r\n***\r\nОт 10.00 часа в парк „Лаута“ PURINA®, заедно с професионалния треньор Асен Аролски от AATraining и хип-хоп изпълнителят Играта, ще организират първия пловдивски Живей Активно! маратон за кучета и техните стопани.\r\n***\r\nОт 10.30 часа в клубната къща на Vagabonds MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 11.00 часа пред Военния клуб любителите на екстремното каране на велосипед в градска среда ще могат да се включат в NESCAFE байк-фест.\r\n***\r\nОт 10.30 часа председателят на ПГ на ГЕРБ и заместник-председател на партията Цветан Цветанов ще разговаря с членове на партията от общината и с общинското ръководство на ГЕРБ в офиса на партията на централен площад „Ал. Стамболийски“.\r\n***\r\nОт 12.00 часа в двора на храм „Св. Николай Чудотворец” ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 10.00 часа на площад „Свобода“ ще се проведе шестото издание на Фестивала за детско и младежко творчество „Всемир на таланти Русе 2017“.\r\n***\r\nОт 10.00 часа на пл. „Свобода“ за трета поредна година Община Русе е домакин на националната екоинициатива „Стара хартия за нова книга“.\r\n***\r\nОт 11.30 до 13.00 часа пред храма „Всех Святих” на ул. „Свети Наум” №7 ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 11.00 часа в салона на ДКТ-Сливен започва театралния сезон на Кукления театър. \r\n***\r\nОт 10.30 часа в Куклен театър куклен ще бъде представен спектакъл „Трите прасенца“ –  за деца по английска народна приказка.\r\n***\r\nОт 17.30 часа в парк „Пети октомври“ ще се проведе Общоградска  инициатива „Хора за хората“.\r\n***\r\nОт 10.30 часа в с. Сладък кладенец ще се проведе празник на селото. \r\n***\r\nОт 09.00 часа часа в офиса на ПП ГЕРБ на ул. „Преслав“ 7 председателят на ПГ на ГЕРБ и заместник-председател на партията Цветан Цветанов ще се срещне с общинските структури на ГЕРБ от областта.\r\n***\r\nОт 12.00 часа пред храма „Успение Богородично” (т.нар. Стара църква) ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 12.00 часа в клубната къща на Atrox MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 12.00 часа в храм „Успение на Пресвета Богородица” ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.", "date": "2017.09.17", "title": "Предстоящи събития в страната за 17 септември (Агенция „Фокус“)"}
{"url": "http://www.focus-news.net/news/2017/09/17/2436727/vzglyad-prezidentat-na-balgariya-zayavi-che-stranata-mozhe-da-ostane-bez-boyna-aviatsiya.html", "text": "Според президента на България Румен Радев ВВС на страната могат да останат изобщо без бойни самолети. Така той коментира инициативата на парламентарната комисия за преразглеждане на избрания тип самолет за нуждите на авиацията на страната, пише  Взгляд.\r\nПрезидентът заяви, че за преразглеждането на конкурса се стремят лобисти. „Това заплашва окончателно да приземи нашата авиация, имаща стогодишна история“, добави той. Радев обвини депутатите, че са направили безсмислена работата на експертите и са „зачеркнали надеждите на военните пилоти и инженери за успешно решаване на проблема с купуването на новия самолет“. Виктор Турмаков", "date": "2017.09.17", "title": "Взгляд: Президентът на България заяви, че страната може да остане без бойна авиация"}
{"url": "http://www.focus-news.net/news/2017/09/17/2436728/nimh-dnes-shte-bade-slanchevo-i-goreshto-s-maksimalni-temperaturi-mezhdu-32-i-37.html", "text": "Днес ще бъде слънчево и горещо с максимални температури между 32° и 37°. Това съобщи за Агенция \"Фокус\" дежурният синоптик Христо Христов от Националния институт по метеорология и хидрология (НИМХ) при БАН. Днес отново ще бъде слънчево, след обяд – горещо. Сутринта над крайните източните райони ще се образува краткотрайна мъгла или ниска облачност, а след обяд над Северозападна България ще има временни увеличения на облачността. Максимални температури между 32° и 37°, в София 32°.Атмосферното налягане в сутрешните часове е малко по-ниско от средното за месеца. През деня слабо ще се понижи.\r\nСутринта на места по Черноморието ще има мъгла или ниска облачност. През деня ще е слънчево и ще духа слаб източен вятър. Максималните температури ще са между 27° и 29°. Вълнението на морето ще е 2 - 3 бала. Температурата на морската вода е между 21 и 25°.\r\nВ планините ще е подходящо за туризъм. Ще бъде слънчево и топло. Ще духа умерен вятър от запад-югозапад. Максималната температура на височина 1200 ще е около 25°, на 2000 метра - около 19°.", "date": "2017.09.17", "title": "НИМХ: Днес ще бъде слънчево и горещо с максимални температури между 32° и 37°"}
{"url": "http://www.focus-news.net/news/2017/09/17/2436729/pone-shest-dushi-sa-zadarzhani-v-stolitsata-po-vreme-na-mashtabna-politseyska-operatsiya-tazi-nosht.html", "text": "Поне шест души са задържани в столицата по време на мащабна полицейска операция тази нощ, предаде БНР. Операцията на МВР продължи през цялата нощ в София. Претърсени са адреси на 4 места в столицата. До момента има данни за шестима арестувани, но не е изключено броят им да нарасне. Петима от задържаните са били спрени от екипите на полицията на изхода на столицата към АМ \"Тракия\". В операцията, която е разработка на ГДБОП взимат участие отрядът на баретите в МВР, както и спецзвеното \"КОБРА\" в СДВР.\r\nИзточници на медията са съобщили, че задържаната група е свързана с разпространение на наркотици, но в момента е хваната за друго престъпление. И през днешния ден ще продължат действията на полицията по случая. Очакват се още претърсване на различни адреси в столицата. Снощи главният секретар на МВР гл. комисар Младен Маринов потвърди за операцията, но не уточни с какво са се занимавали арестуваните.", "date": "2017.09.17", "title": "Поне шест души са задържани в столицата по време на мащабна полицейска операция тази нощ"}
{"url": "http://www.focus-news.net/news/2017/09/17/2436730/netralnewscom-dvama-balgari-sa-arestuvani-na-ostrov-bali-za-razbivane-na-bankomat.html", "text": "Индонезийската полиция е арестувала на остров Бали двама български граждани, които са се опитвали да копират кредитни карти от банкомат, предаде местната медия  Netralnews.com.\r\n„Двамата заподозрени бяха заловени на местопрестъплението, при опит да премахнат устройство за копиране на карти, което преди това е било поставено на банкомата“, заяви прессекретарят на полицията на о-в Бали Хенгки Видядя. Той посочи, че българите, на име Борис Георгиев и Мариян Серафимов са арестувани през нощта на събота, 9 септември от служители на отдела за специални криминални разследвания.\r\n Властите са иззели едно устройство за скиминг, мобилен телефон, банкови карти, сгъваем нож и пари на сума от 3,2 млн. индонезийски рупии (около 400 лв.), както и друга валута.  Виктор Турмаков", "date": "2017.09.17", "title": "Netralnews.com: Двама българи са арестувани на остров Бали за разбиване на банкомат"}
{"url": "http://www.focus-news.net/news/2017/09/17/2436731/administratsiyata-na-prezidenta-otvarya-vrati-za-grazhdani-kato-chast-ot-initsiativata-evropeyski-dni-na-nasledstvoto-2017-g.html", "text": "Администрацията на президента се включва в инициативата Европейски дни на наследството – 2017 г. и за поредна година ще отвори врати за граждани от 10.00 часа до 16.00 часа. Това съобщиха от прессекретариата на държавния глава.\r\nДържавният глава Румен Радев ще приеме лично първите гости на „Дондуков“ 2. \r\nГостите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала, Залата за пресконференции и Президентската библиотека.", "date": "2017.09.17", "title": "Администрацията на Президента отваря врати за граждани като част от инициативата Европейски дни на наследството – 2017 г."}
{"url": "http://www.focus-news.net/news/2017/09/17/2436732/ria-novosti-siriyskata-armiya-e-otbila-ot-islyamska-darzhava-dva-rayona-v-deir-ez-zor.html", "text": "Правителствената сирийска армия е освободила от „Ислямска държава“ районите Мария и Хувейджат Мария в югоизточната част на Деир ез Зор, предаде  РИА Новости.\r\n„Армията достигна до река Ефрат, освобождавайки районите Мария и Хувейджат Мария.  Откъм изток терористите са изтласкани на близо пет км. от летището“, заяви запознат източник от щаба на сирийската армия в града. Той посочи, че терористите бягат към град Маядин.\r\nВ момента сирийската армия води настъпление в покрайнините на града. Военните са изтласкали терористите на пет-седем км източно от града в посока Ефрат.  Виктор Турмаков", "date": "2017.09.17", "title": "РИА Новости: Сирийската армия е отбила от „Ислямска държава“ два района в Деир ез Зор"}
{"url": "http://www.focus-news.net/news/2017/09/17/2436733/gd-granichna-politsiya-3-km-e-kolonata-ot-tovarni-avtomobili-na-izhod-na-gkpp-dunav-most-vidin.html", "text": "Към 06.00 часа колоната от товарни автомобили на изход на ГКПП \"Дунав мост -Видин\" е с дължина от 3 км. Това съобщиха от пресцентъра на ГД \"Гранична полиция\". Нормален е трафикът на всички пунктове на границите със Сърбия, Македония, Гърция и Турция. \r\nФериботът Оряхово-Бекет работи само през деня, поради ниското ниво на река Дунав.", "date": "2017.09.17", "title": "ГД \"Гранична полиция\": 3 км е колоната от товарни автомобили на изход на ГКПП \"Дунав мост -Видин\""}
{"url": "http://www.focus-news.net/news/2017/09/17/2436734/ministerstvoto-na-vanshnite-raboti-otvarya-vrati-za-grazhdanite-po-povod-evropeyski-dni-na-nasledstvoto-sofiya-2017.html", "text": "Министерството на външните работи отваря врати за посетители от 10.00 до 16.00 часа, в рамките на инициативата Европейски дни на наследството – София 2017. Това съобщиха от пресцентъра на МВнР. Събитието се организира от Столична община и Министерство на културата, съвместно с френското посолство и Френския институт в България. От 10.00 до 16.00 часа жителите и гостите на столицата ще могат не само да се разходят из кулоарите на българската дипломация, но и да се запознаят отблизо с работата на отделните дирекции на институцията, отговарящи за различните политики, включени в българската външна политика. \r\nТези, които изберат да прекарат част времето си в неделния ден в МВнР ще имат възможността да се запознаят с богатия художествен и културен фонд на институцията и ще научат любопитни детайли за дипломатическия протокол. Консулска дирекция на МВнР ще представи услугите за граждани, които ведомството предоставя, а служителите на Дирекция „Ситуационен център“ ще обяснят какво съдействие може да окаже външното ни министерство на българските граждани в чужбина при кризисни ситуации. \r\nВ рамките на отворените врати ще бъде представена и дейността на Дипломатическия институт към министъра на външните работи и Държавния културен институт към МВнР. \r\nПодготовката на предстоящото Председателство на Република България на Съвета на Европейския съюз, както и неговите приоритети, са друг водещ елемент в програмата, подготвена за гостите на министерството.\r\nОтворени за посетителите ще бъдат и кабинетът на министъра, както и конферентните зали на МВнР. Участие в събитието ще вземе заместник-министърът на външните работи Георг Георгиев.\r\nИнициативата Европейски дни на наследството е подкрепена от Съвета на Европа и от Европейската комисия. Провежда се всяка година през месец септември и в нея се включват милиони хора от почти всички страни на стария континент.\r\nПървите дни на културното наследство са организирани през 1984 г. във Франция от Министерство на културата, по инициатива на министър Жак Ланг. От 1991 г. насам са познати като Европейски дни на наследството. В значителен брой държави, между които и България, те имат голям успех сред хората, предоставяйки им възможност да посетят престижни обекти, които обикновено са с ограничен достъп. Инициативата допринася и за това гражданите да осъзнаят важността на опазването и популяризирането на културното наследство.", "date": "2017.09.17", "title": "Министерството на външните работи отваря врати за гражданите по повод Европейски дни на наследството – София 2017"}
{"url": "http://www.focus-news.net/news/2017/09/17/2436735/interfaks-v-belarus-zapochva-vtori-etap-ot-ucheniyata-zapad-2017.html", "text": "Ръководителят на руско-беларуските учения „Запад-2017“ генерал-полковник Сергей Истраков съобщи, че по време на първия му етап войските са отработили планирания отбранителен бой, предаде  Интерфакс.\r\n„По време на първия етап, завършил в събота, бяха отработени въпросите на отбранителния бой. Щабовете и войската показаха високо равнище на способност да изпълнят бойната задача. Между въоръжените сили на Съюзната държава бе достигнато тясно взаимодействие“, заяви Истраков. \r\nВторият етап от ученията започва днес, на 17 септември и ще продължи до 20 септември. Той ще бъде посветен на отразяване на агресия срещу Съюзната държава.  Виктор Турмаков", "date": "2017.09.17", "title": "Интерфакс: В Беларус започва втори етап от ученията „Запад-2017“"}
{"url": "http://www.focus-news.net/news/2017/09/17/2436736/tsarkvata-pochita-pametta-na-svetite-machenitsi-sofiya-vyara-nadezhda-i-lyubov.html", "text": "На 17 септември църквата почита паметта на Светите мъченици София, Вяра, Надежда и Любов и отдава почит на добродетелите. Преданието разказва, че през втората половина на І век в Рим е живяла благочестива жена, християнка, която се казвала София. Тя имала три дъщери, които носели имената на християнски добродетели — Вяра, Надежда и Любов. Майката и дъщерите й не скривали своята вяра и я изповядвали открито. Като разбрал това император Адриан (117-138) заповядал да ги доведат при него. Той се опитал да ги убеди да принесат жертва на богинята Артемида, но те останали непреклонни. Тогава императорът заповядал да изтезават жестоко младите момичета, докато майка им била принудена да гледа страданията на децата си. Тя обаче проявила необикновена сила през цялото време. Момичетата не издържат на изтезанията и умират, а императорът разрешил на света София да вземе телата на дъщерите си и да ги погребе. Три дни след смъртта на децата си умира и майка им, която също била погребана при тях. Мощите на светите мъченици София, Вяра, Надежда и Любов почиват от 777 г. в Елзас, Франция.\r\nНа този ден е прието на трапезата да присъстват прясна питка и грозде.\r\n17 септември е и Денят на българската столица София.", "date": "2017.09.17", "title": "Църквата почита паметта на Светите мъченици София, Вяра, Надежда и Любов"}
{"url": "http://www.focus-news.net/news/2017/09/17/2436737/anadolu-agency-turskoto-pravitelstvo-naznachi-nov-nachalnik-na-direktorata-za-religiozni-vaprosi.html", "text": "Турското правителство назначи проф. Али Ербас за нов началник на Директората по религиозните въпроси на страната, предаде  Anadolu Agency.\r\nЕрбас е бил ректор на университета в Ялова и ще замени Мехмет Гьормез, който се пенсионира от поста миналия юли, след като бе назначен през 2010 г. \r\nЗавършил във факултета по теология в университета „Мармара“ Ербас преди е бил началник на отдел образование в Директората. Виктор Турмаков", "date": "2017.09.17", "title": "Anadolu Agency: Турското правителство назначи нов началник на Директората за религиозни въпроси"}
{"url": "http://www.focus-news.net/news/2017/09/17/2436738/denyat-17-septemvri-v-balgarskata-istoriya.html", "text": "2001 г.\r\nУчреден е Бизнес клуб \"Възраждане\".\r\nБизнес клуб \"Възраждане\" е основан с цел да обедини изявените в сферата на бизнеса и икономиката българи. Той е обединение на личности – едри капиталисти, а не на организации. Зад организацията стои над 80% от Българския частен капитал, с над 2 милиона лева инвестиции в България и над 50 000 служители.\r\nБългарския Бизнес клуб \"Възраждане\" обявява като свои главни цели да допринася, стриктно спазвайки законите и правилата на пазарната икономика, за повишаване просперитета на нацията, да промотира и утвърждава международния имидж на Българската държава и бизнес и да допринася за възпитание на българите в дух на преприемачество и икономически просперитет.1999 г.\r\nМеждународният валутен фонд (МВФ) отпуска пети транш за България в размер на 72 000 000 долара, но предупреждава за опасността от дефицит в държавния бюджет.1992 г.\r\nДвижението за права и свободи (ДПС) иска оставката на председателя на ХХХVІ Народно събрание Стефан Савов. Савов е свален от председателския пост на 24 септември същата година.\r\nСтефан Димитров Савов е филолог, преводач, политически и държавен деец. Роден е в София на 8 януари 1924 г. Син е на известен стопански деец, индустриалец и финансист, от края на юни до септември 1944 г. министър на финансите в кабинета на Иван Багрянов. Завършва право в Софийския университет \"Св. Климент Охридски\", но като син на буржоазен министър, съден от Народния съд, е преследван и репресиран. Занимава се с преводаческа дейност от испански език. След 10 ноември 1989 г. се включва активно в обществено-политическия живот на страната. Участва във възстановяването на Демократическата партия (ДП) и е неин лидер от 1990 г. Съпредседател е и на коалицията Народен съюз - БЗНС и Демократическата партия. Депутат е в VII Велико народно събрание и в ХХXVI, ХХXVII и ХХXVIII Народно събрание. Председател е на ХХXVI Народно събрание (1991-1992 г). Стефан Савов умира на 8 януари 2000 г. в правителствена болница, където постъпва по собствено желание заради влошеното си здраве.1948 г.\r\nС постановление на Министерския съвет на основата на Агрономическия, Лесовъдния, Ветеринарномедицинския и Зоотехническия факултет на Софийския университет е създадена Селскостопанска академия \"Георги Димитров\" – София.1945 г.\r\nПубликуван е указ на регентите, с който отложените парламентарни избори са насрочени за 18 ноември 1945 г. Решението на правителството е взето на 14 септември 1945 г.\r\nИзборите за ХХVІ Народно събрание са бойкотирани от опозицията. Гласуват 3 853 097 или 85,60 % от гласоподавателите, от които 3 397 672 бюлетини или 88,18 % са подадени за Отечествения фронт (ОФ). Недействителните бюлетини са 455 425.1944 г.\r\nМинистър-председателят Кимон Георгиев чете на митинг пред Съдебната палата в София програмата на правителството на Отечествения фронт (ОФ) – общодемократична платформа на четирите отечественофронтовски партии, която предвижда извършване на реформи във всички сфери на политическия, икономическия, социалния и културния живот на страната.1923 г.\r\nПровежда се нелегален конгрес на Тракийската революционна организация в Хасково.\r\nВътрешната тракийска революционна организация (ВТРО) е революционна организация на тракийските българи, която се бори за автономия на цяла Тракия, оказала се след края на Първата световна война 1914–1918 г. вън от пределите на България. Организационните й структури са нелегални бойни групи, ръководени от районни отговорници и пунктови началници. Формира и свои въоръжени чети, ръководени от войводи. Като цяло ВТРО е учредена на 17 септември 1923 г. от дейци на разтурената вече Българо-турска вътрешна тракийска революционна организация (БТВТРО). Установява контакти с легалните тракийски дружества в Хасково, Кърджалийско и Смолянско. Сформираните въоръжени чети съсредоточават своята дейност главно в пределите на Западна Тракия. За набиране на средства облага с данък едрите тютюневи фирми. Дейността и продължава до лятото на 1926 г., когато е принудена да се саморазпусне. Официално това става на 12 октомври 1927 г., като функциите й поема Комитетът за свободата на Тракия (КСТ). По-видни ръководни дейци на ВТРО са Д. Маджаров, П. Поптрендафилов, К. Георгиев, Д. Николов и други.1922 г.\r\nПървият събор на Конституционния блок в Търново е разгромен от привърженици на управляващия страната Български земеделски народен съюз (БЗНС), събрани на конгрес на цвеклопроизводителите. Водачите на блока са арестувани, а имуществата им са поставени под запрещение с Постановление на кабинета от 24-та дата същия месец.\r\nКонституционният блок е политическа групировка, образувана на 6 юли 1922 г. от Обединената народнопрогресивна, Демократическата и Радикалната партия. Поставя си за задача да сплоти десните политически сили в страната против управлението на Българския земеделски народен съюз и растящото влияние на Българската комунистическа партия. За сваляне правителството на Александър Стамболийски Конституционният блок проектира свикването на три събора на своите привърженици: в Търново, Пловдив и София. На 10 август 1923 г. след образуването на Демократическия сговор Конституционният блок престава да съществува.1912 г.\r\nБългария, Сърбия и Гърция отправят ултиматум до Високата порта веднага да изпълни Берлинския договор (мирният пакт подписан след Руско-турската освободителна война – 1877-1878 г., съгласно който България получава свободата си) и да даде автономия на европейските си вилаети. След последвалия категоричен отказ от страна на Османската империя в същия ден е обявено военно положение и обща мобилизация в балканските страни. На 18 септември Турция също обявява обща мобилизация и военно положение. Неизпълнението на ултиматума е формалният повод за избухването на Балканската война (1912-1913 г.).1908 г.\r\nВ периода 17 септември – 20 ноември е проведена обща стачка на сливенските текстилни работници, която довежда до създаване на картел на текстилните фабриканти – Картел на сливенските текстилни фабрики, които на 18 септември извършват локаут и стачката завършва без успех.\r\nЛокаут е временно затваряне на производствени предприятия от собствениците, за да бъде упражнен натиск върху работниците и профсъюзите при трудови конфликти.1886 г.\r\nГенерал Н. Каулбарс, извънреден пратеник на руския император, обявява бъдещите избори за трето Велико Народно събрание за незаконни и предприема обиколка в Северна България, като агитира за русофилите. Кабинетът изпраща полковник Рачо Петров да неутрализира агитацията.\r\nИзборите за трето Велико Народно събрание са свикани след детронацията на княз Александър Батенберг и настъпилата политическа криза в България.\r\nВътрешнополитическата и международна криза, в която изпада България е свързана с борбата между русофилски и русофобски настроени среди сред българското общество по отношение на външнополитическата ориентация на страната. Управлението на Регентството, в което влизат Стефан Стамболов, Петко Каравелов и Сава Муткуров, довежда до надмощие на русофобите в политическия живот. Част от русофилски настроените офицери и политици са принудени да напуснат страната. Така в Турция, Румъния и Сърбия се формира значителна българска политическа емиграция 1886–1887 г. В Румъния офицерите емигранти образуват Революционен комитет, който си поставя задачи да прехвърля чети в България и да организира бунтове (в Русе и Силистра 1887 г.). Кризата в България се задълбочава от опита на Русия да се намеси грубо във вътрешния живот на страната, което довежда до скъсване на дипломатическите отношения между двете държави (1886 г.). Регентството успява да се справи с вътрешното недоволство. С подкрепата на Австро-Унгария за княз на България на 25 юни 1887 г. е избран Фердинанд Сакскобургготски. Политическата криза обаче изцяло е разрешена след възстановяването на дипломатическите отношения с Русия и признаването на княз Фердинанд I от всички държави, подписали Берлинския договор през 1878 г.1834 г.\r\nВисоката порта издава заповед, с която се забранява износа на зърнени храни от Северна България и се иска 550 000 килета (мярка за тежест за зърнени храни) пшеница да се осигурят \"за нуждите на държавните складове\".1877 г.\r\nПо време на Руско-турската освободителна война (1877-1878 г.) Сюлейман паша предприема последен опит да превземе връх Шипка. Неговите войски настъпват сутринта, успяват да превземат Орлово гнездо и обграждат в непосредствена близост руските позиции на връх Св. Никола. Няколко часа по-късно след три контраатаки турците са изтласкани от Орлово гнездо и са принудени да отстъпят.1794 г.\r\nСофроний Врачански е официално ръкоположен в епископски сан. На предходния ден в Търново е избран от търновския митрополит за врачански епископ и тогава приема името Софроний Врачански. Истинското му име е Стойко Владиславов. Около 13 декември Софроний получава и султанския берат (указ на султан, дарствена грамота носеща подписа на султана) за назначението си във Врачанската епархия. В своето “житие” Софроний отбелязва по този повод: “И като станах архиерей, в тоя ден голяма радост имаше в митрополията. И у нас вкъщи имаше трапеза и голямо посрещане. После седях в Арбанаси три месеца, докато се приготвя и докато ми дойде фермана и повелението от Цариград.”На тази дата са родени:1950 г.\r\nРоден е Минчо Николаев Минчев - български цигулар виртуоз. На 9 години е лауреат на Първи републикански фестивал на художествена самодейност в София. През 1964 г. печели I награда на III общобългарско състезание за деца и юноши. Три години по-късно е носител на I награда за млади таланти в Русе и VI награда на конкурса “Х. Виенявски” в Полша. Завършва Българската държавна консерватория (БДК) през 1973 г. като ученик на Ем. Камиларов. В периода 1974-1976 г. специализира в Лондон при И. Нийман. Концертира като солист в известни симфонични оркестри от Европа и Америка. Репертоарът му обхваща творби от различни стилове и епохи. Изпълненията му се отличават с виртуозна техника и изразителен тон. Професор в Музикалната академия в Есен, Германия (от 1990 г.). Цигулката, на която свири е “Страдивариус Барон Витгенщайн” от 1716 г. Работи с Кралската Лондонска филхармония, Лондонски симфоничен оркестър, Дрезденска филхармония, Симфоничния оркестър на Амстердам и др. Води майсторски класове в България, Германия, Куба, Южна Корея, Мексико, Гърция, Австралия. Член на журито на лютиерските конкурси в София “Карл Флеш” в Лондон и др. Носител е на наградите “Н. Паганини”, “Карл Флеш”.1898 г.\r\nВ Кукуш е роден Христо Смирненски - български поет и писател. Христо Смирненски е псевдоним на Христо Димитров Измирлиев. Той завършва начално образование в родния си град (1908 г.) и след това е изпратен в София при дядо си. Влияние върху формиране на литературните му интереси оказва неговият вуйчо Вл. Попанастасов - поет хуморист. През 1910 г. се завръща в Кукуш и временно прекъсва образованието си, за да помага на баща си. След Междусъюзническата война (1913 г.) семейството му се премества в София. Учи в Техническото училище (1913-1917 г.), започва да печата стихотворения, разкази и фейлетони. През 1917 г. постъпва във Военното училище. По време на Владайския бунт (1918 г.) е изпратен заедно с юнкерите срещу разбунтувалите се войници. Впоследствие напуска Военното училище. В София живее в работническия квартал Ючбунар, увлича се от комунистическите идеи. Включва се в дейността на комунистическата младежка организация. Член е на БКП (т.с.) от 1921 г. През този период написва цикъл стихотворения, с които проповядва т.нар. “революционни” идеи на Коминтерна (1920-1921 г.). Автор е на: “Зимни вечери”, “Приказка за жълтата гостенка”, “Приказка за стълбата”. Заболява от туберкулоза и умира. Дебютира с хумористичен разказ във в-к “К’во да е” (1915 г.). В сп. “Червен смях” помества революционните си стихотворения. През 1922 г. заедно с брат си Т. Измирлиев основават и редактират хумористичното сп. “Маскарад”. Издава единствената си стихосбирка “Да бъде ден!” през 1922 г.На тази дата умират:1949 г.\r\nУмира Анастас Георгиев Бендерев - българин, генерал от руската армия. Роден е в Горна Оряховица на 25 март 1859 г. Участва в четата на Георги Измирлиев и Тодор Велков през 1876 г. Завършва Военното училище в София (1879 г.), Николаевска академия на генералния щаб (1885 г.) и кавалерийска школа в Санкт Петербург. През Сръбско-българската война (1885 г.) командва десния участък на Сливнишката позиция, проявява инициатива и спомага за спечелване на сражението, което определя изхода на войната. Участва в преврата на 9 август 1886 г. Емигрира в Русия. В руската армия достига чин генерал-лейтенант. Бендерев е автор на трудове за войните през 1885 г., географията и статистиката на Македония и др. След края на Първа световна война той се завръща в България. Издава книга \"История на българското опълчение\" (1930 г.).1422 г.\r\nУмира Константин Видински - син и наследник на видинския цар Иван Срацимир, провъзгласен за “млад цар” още докато баща му е жив. През 1394 г. заедно с Йоасаф Бдински Константин посещава наскоро завладяната столица Търново за преговори с османските власти, при което са му дарени мощите на св. Петка Търновска. Предполага се, че към 1396 г. или 1397 г., когато султан Баязид I достига Видин, Иван Срацимир е пленен и хвърлен в затвора в турската столица Бурса. Съществуват различни версии за съдбата на Константин по това време- според едни той търси убежище в Унгария. Според други- Константин остава като османски васал във Видин. През 1402-1403 г. започва действие срещу турците, като се възползва от катастрофата при Анкара (1402 г.). Според писмо на унгарския крал Сигизмунд (1404 г.) Константин е “прославен император на България” и унгарски съюзник срещу турците. През 1408-1413 г. (т. нар. въстание на Константин и Фружин) Константин, подкрепян от братовчед си Фружин (син на Иван Шишман) предприема мащабни освободителни действия, съпътствани от някои неуспехи (например в борбата със султан Муса). През 1413 г. Константин преминава на страната на султан Мехмед I и след победата над Муса при Чамурли (с. Шишманово, Софийско - днес под водите на язовир Искър) продължава да управлява Видинското царство. Съдбата на Видинската държава е неясна, като е най-вероятно последните остатъци от самостоятелната българска власт да са унищожени през 1422 г. от войските на султан Мурад II. След окончателната гибел на царството Константин бяга в Унгария, скоро след което се установява и умира в сръбската столица Белград.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.17", "title": "Денят 17 септември в българската история"}
{"url": "http://www.focus-news.net/news/2017/09/17/2436739/s-shestviya-v-tsyalata-strana-motoristi-shte-otbelezhat-denya-v-pamet-na-zaginalite-mototsikletisti.html", "text": "С шествия в цялата страна мотористи ще отбележат Деня в памет на загиналите мотоциклетисти. Инициативата е на BMM (Bulgarian Motorcycle Media) и социалната мото кампания „Ние сме хора, не „донори” и е част от календара със събития, посветени на Европейския ден без жертви на пътя – 21 септември. Тя е подкрепена от Главна дирекция „Национална полиция“ като пътните полицаи по места ще оказват съдействие на организаторите. \r\nИнициативата да се отдаде почит на загиналите на пътя мотоциклетисти се провежда за втора поредна година. Този път рокерските клубове ще се съберат на различни места в страната. С действията си, мотоциклетистите целят не само да почетат паметта на загиналите свои колеги, но и да обърнат внимание на останалите участници в движението върху спецификата при управлението на  мотор, да допринесат за повишаване на пътната култура и намаляване на агресията на пътя. \r\nМестата и часовете, на които ще се събират мотоциклетистите са: Асеновград - събитието ще се проведе от 12.00 часа в клубната къща на Tornado MC Благоевград - мотористите се събират в 11.30 часа  на ул. „Владо Черноземски” 3 и оттам се отправят към църквата “Успение Богородично” в кв. Вароша, където в 12.00 часа започва събитието Бургас - събитието ще се проведе от 12.00 часа на Морската гара Варна - събитието ще се проведе от 12.00 часа, „Циркова площадка”. Към тях ще се присъединят и мотористи от гр. Провадия Казанлък - събитието ще се проведе от 12.00 часа в клубната къща на Black Roses MC. Към тях ще се присъединят и мотористи от Стара Загора, Нова Загора и Павел баня Пазарджик - събитието ще се проведе от 11.30 часа в храм „Св. Георги Победоносец” Панагюрище - събитието ще се проведе от 14.00 часа в клубната къща на Iron Brothers MC Петрич - събитието ще се проведе от 12.00 часа Плевен - събитието ще започне в 11.30 часа от паркинга на магазин Praktiker, след което мотористите ще се отправят към църквата „Св. Николай” Пловдив - събитието ще се проведе от 10.30 часа в клубната къща на Vagabonds MC Разград - събитието ще се проведе от 12.00 часа в двора на храм „Св. Николай Чудотворец” Русе - събитието ще се проведе от 11.30 до 13.00 часа пред храма „Всех Святих”, ул. „Свети Наум” №7 София - събитието ще се проведе в кв. „Бояна” пред НИМ от 12.00 часа Търговище - събитието ще се проведе от 12.00 часа пред храма „Успение Богородично” (т.нар. Стара църква) Хасково - събитието ще се проведе от 12.00 часа в клубната къща на Atrox MC гр. Хасково Ямбол - събитието ще се проведе от 12.00 часа в храм „Успение на Пресвета Богородица”.", "date": "2017.09.17", "title": "С шествия в цялата страна мотористи ще отбележат Деня в памет на загиналите мотоциклетисти"}
{"url": "http://www.focus-news.net/news/2017/09/17/2436740/martin-shults-ne-tryabva-da-pozvolyavame-turtsiya-da-iznudva-germaniya.html", "text": "Кандидатът за канцлер на Германия от Социалдемократическата партия Мартин Шулц заяви, че Берлин трябва да се придържа към твърда линия по отношение на Турция, предаде Deutsche Welle в руската си редакция.\r\n„Не съм готов да падам на колене пред турския президент Реджеп Тайип Ердоган. Не трябва да позволяваме да бъдем шантажирани“, заяви Шулц. Осем дни преди парламентарните избори в Германия той подложи на рязка критика турския държавен глава. Според Шулц ситуацията в областта на човешките права в Турция е много лоша. \r\n„Ако утре излетите в Турция, за да подготвите (журналистически) материал, няма да ви дам гаранции, че няма да попаднете в затвор там“, посочи политикът по време на интервю. Според него в момента практически няма смисъл да се води диалог с Ердоган Виктор Турмаков", "date": "2017.09.17", "title": "Мартин Шулц: Не трябва да позволяваме Турция да изнудва Германия"}
{"url": "http://www.focus-news.net/news/2017/09/17/2436741/otbelyazvame-denya-na-sofiya.html", "text": "На 17 септември отбелязваме Деня на град София и почитаме християнския празник на светите мъченици София и нейните дъщери Вяра, Надежда и Любов. София означава мъдрост. Мъдрост, която не говори, защото знае, вижда и помага. Тя черпи силата си от вярата, надеждата и любовта. И ги дарява на света. Мъдростта има своите многобройни превъплъщения в древни и съвременни философии и религии.\r\nЗа поредна година българската столица ще отбележи деня с редица събития и инициативи, а всички културни институти на Столична община отварят своите врати за гражданите и гостите на града. От 10.00 часа ще се проведе тържествена сесия на Столичен общински съвет, на която ще бъдат обявени почетните граждани на София. След това от 11.30 часа пред храм „Света София” ще се проведе тържествен водосвет и официална церемония по издигане знамето на град София. От 18.30 часа в Народен театър „Иван Вазов” ще се състои церемонията за връчване Наградите на Столична община за ярки постижения в областта на културата. \r\nДенят на светите мъченици София, Вяра, Надежда и Любов е обявен за празник на града с решение на Столичния общински съвет от 25 март 1992 г.", "date": "2017.09.17", "title": "Отбелязваме Деня на София"}
{"url": "http://www.focus-news.net/news/2017/09/17/2436742/predstoyashti-mezhdunarodni-sabitiya-za-17-septemvri-agentsiya-fokus.html", "text": "Продължава разследването за атентата в Лондон.\r\n*** Сръбският премиер Ана Бърнабич, ще участва в ЛГБТ парад.\r\n*** Френският журналист Луп Бюро, който бе задържан в Турция, се връща във Франция.\r\n*** Международната реакция срещу решението за провеждане на референдум за независимост на Иракски Кюрдистан.\r\n***Иракските сили настъпват по долината на река Ефрат към сирийската граница.\r\n*** Израелските министри представят пред партийните лидери план за реформи във Върховния съд.", "date": "2017.09.17", "title": "Предстоящи международни събития за 17 септември ( Агенция „Фокус“ )"}
{"url": "http://www.focus-news.net/news/2017/09/17/2436743/atanas-kambitov-kmet-na-blagoevgrad-dnes-otdavame-pochit-kam-dobroto-kam-hristiyanskoto-i-kam-vyarata.html", "text": "17 септември е датата, на която отдаваме почит към доброто, към християнското, към вярата. Това се посочва в поздравителен адрес на кмета на Община Благоевград д-р Атанас Камбитов по деня, в който почитаме паметта на светите мъченици Вяра, Надежда, Любов и тяхната майка София, съобщиха от пресцентъра на Община Благоевград. \"На 17 септември Православната църква почита паметта на Светите мъченици Вяра, Надежда, Любов и тяхната майка София. Днешният ден е изпълнен с милосърдие, наситен с ценности, които трябва да следваме всеки ден. 17 септември е датата, на която отдаваме почит към доброто, към християнското, към вярата! Нека предаваме важността от добродетелите на нашите деца! \r\nПожелавам Ви здраве! Нека има вяра, надежда и любов във всеки ден от живота Ви!\", се посочва в поздравителния адрес.", "date": "2017.09.17", "title": "Атанас Камбитов, кмет на Благоевград: Днес отдаваме почит към доброто, към християнското и към вярата"}
{"url": "http://www.focus-news.net/news/2017/09/17/2436744/zam-predsedatelyat-na-gerb-tsvetan-tsvetanov-shte-poseti-dobrich.html", "text": "Зам.-председателят на ГЕРБ Цветан Цветанов ще посети Добрич. Това съобщиха от пресцентъра на ПП ГЕРБ. От 15.00 часа в конферентната зала в комплекс „Изида“ Цветанов ще се срещне с общинските структури на ГЕРБ от областта. В срещата ще участва и областният координатор на ГЕРБ-Добрич и народен представител Пламен Манушев.\r\nПреди това, в 09.00 часа, в офиса на ПП ГЕРБ в Търговище на ул. „Преслав“ 7, ет.4, зам.-председателят на ПП ГЕРБ ще се срещне с общинското ръководство на партията в Търговище.\r\nВ 10.30 часа, в офиса на ГЕРБ в Попово, който се намира на централен площад „Ал. Стамболийски“, Цветан Цветанов ще разговаря с и членове на партията от общината и с общинското ръководство на ГЕРБ.\r\nВ 11.30 часа, заместник-председателят на партията Цветан Цветанов ще се срещне с общинското ръководство и членове на ГЕРБ в Опака. Срещата ще се проведе в офиса на ГЕРБ-Опака, който се намира на ул. „България“ 92.", "date": "2017.09.17", "title": "Зам.-председателят на ГЕРБ Цветан  Цветанов ще посети Добрич"}
{"url": "http://www.focus-news.net/news/2017/09/17/2436745/the-independent-deyvid-deyvis-predlaga-nov-dogovor-mezhdu-velikobritaniya-i-es-za-borba-sreshtu-prestapnostta-i-terorizma.html", "text": "Британският министър по въпросите за Брекзит Дейвид Дейвис предложи ново споразумение между страната си и ЕС, за да може връзките по сигурността да бъдат запазени, а гражданите запазени от терор и престъпност след излизането от Съюза, пише  The Independent.\r\nДейвис смята, че борбата срещу тероризма няма да бъде затруднена зарази Брекзит и посочи на Брюксел, че е в интерес и на двете страни да се продължи сътрудничеството в името на сигурността на гражданите. \r\nБританското министерство за излизането от ЕС предлага нов договор, който да дава правна рамка за правото, разузнавателното и полицейското сътрудничество след 2019 г., когато Брекзит трябва да бъде приключен. Министерството сочи в официално свое изявление, че „в лицето на все по засилващите се трансгранични заплахи Великобритания иска да продължи и да засили сътрудничеството и да определи нова рамка за продължаваща  работа“. Виктор Турмаков", "date": "2017.09.17", "title": "The Independent: Дейвид Дейвис предлага нов договор между Великобритания и ЕС за борба срещу престъпността и тероризма"}
{"url": "http://www.focus-news.net/news/2017/09/17/2436746/denyat-17-septemvri-v-svetovnata-istoriya.html", "text": "2015 г.\r\nЗеметресение с магнитуд 8.3 е регистрирано в Чили. Вълни цунами достигат до центровете на няколко града, включително Кокимбо и Валпараисо. Евакуирани са около един милион човека.2014 г.\r\nВулканът Майон във Филипините се активира. Над 12 000 жители са евакуирани, а извеждането на хора от застрашените райони продължава заради опастност от масивно изригване. От 600 години Майон е изригвал над 50 пъти, за последен път през 2009 г. Най-разрушително е изригването през зимата на 1814 г. взело 1200 жертви.2013 г.\r\nЛабораторията Джаксън в САЩ съобщава за създаването на молекули, способни да провокират самоунищожение на ракови клетки. Според изследователите разработената технология е по-ефективна и безопасна от използваната до този момент химиотерапия.2012 г.\r\nПолицията на Ню Йорк арестува десетки активисти на „Окупирай Уол Стрийт“.2011 г.\r\nНа извънредните парламентарни избори в Латвия побеждава проруското партийно обединение „Център съгласие“ с 29,2%, Партията за реформи на бившия президент Валдис Затлерс получава 20,5% от гласовете, а политическият блок \"Единство\" на министър-председателя Валдис Домбровскис - 18,2%.2006 г.\r\nВ самопровъзгласилата се Приднестровска Молдовска Република се произвежда референдум за независимост. По данни на Централната избирателна комисия на републиката, над 390 хил. души (населението на непризнатата република е около 550 хил. души) се очаква да дадат своя глас. В избирателните списъци са записани 392 937 местни жители. Ще бъдат организирани 262 избирателни участъка. На референдума ще бъдат поставени въпросите: ”Смятате ли, че е възможно да се запази курсът към международно признаване на Приднестровската молдовска република и включването й в състава на Руската федерация?” и “Смятате ли, че е възможно Приднестровската молдовска република да влезе в състава на Република Молдова?”\r\nВ Централната избирателна комисия е изтеглен жребият за реда на кандидатите в бюлетината за гласуване на президентските избори на 22 октомври.1993 г.\r\nПоследните съветски войници напускат Полша1991 г.\r\nЛатвия, Литва, Естония, Северна и Южна Корея стават членове на ООН.1988 г.\r\nВ Сеул започват XXIV Олимпийски игри.1978 г.\r\nПодписано е споразумението между Египет и Израел в Кеймп-Дейвид, с което се слага край на военните действия и се признават правата на палестинците.1976 г.\r\nНАСА за първи път показва пред публика космическа совалка.\r\nНАСА е национално управление по аеронавтика и изследване на космическото пространство. Ведомството е създадено в САЩ през 1958 г. Разработва програми за космически полети, създаване на космически кораби и др. Обединява над 10 центъра, между които космическият център \"Л. Джонсън\" в Хюстън (Тексас), центърът \"Маршал\" в Хантсвил (Алабама), центърът \"Дж. Кенеди\" на Кейп Канаверал (Флорида) и др.1953 г.\r\nИзвършена е първата успешна операция по разделянето на сиамски близнаци.1944 г.\r\nОт 17 септември до 10 ноември в хода на Втората световна война се провежда Холандската операция. Това е операция на англо-американските войски, чиято цел е да бъде завладяно предмостие в района на долното течение на река Рейн и да се създадат условия за настъпление към Рур. Войските на съюзниците имат числено превъзходство над германските войски. Съюзническите войски за 55 дни се придвижват на 45-90 км на 200-километров фронт и завладяват югозападната част на Холандия, но поради силната съпротива на противника преминават към отбрана, без да достигнат поставените цели.1942 г.\r\nБританският премиер Уинстън Чърчил посещава Москва и обсъжда със Сталин възможностите за съвместни действия срещу Хитлер във Втората световна война.\r\nСър Уинстън Чърчил е британски политик, държавник и писател от 20 век, носител на Нобелова награда за литература (1953 г.). Роден е на 30 ноември 1874 г. Произхожда от семейството на херцозите Марлборо. Образование получава в елитарното училище Хароу и военно кавалерийско училище. Служи в Индия (1896-1898 г.), участва в потушаване на въстание по северозападните й граници. По време на Англо-бурската война (1899-1902 г.) е военен кореспондент в Южна Африка. Избран е в Парламента като депутат от Консервативната партия (1900 г.). По конюнктурни съображения преминава в Либералната партия (1904 г.). Бил министър в няколко британски правителства, както и министър-председател.\r\nПрез 30-те години се обявява против външната политика на кабинета на С. Болдуин - Н. Чембърлейн; смята, че тази политика е крайно рискована и вредна за Великобритания, човечеството и световната демокрация. След намесата на Великобритания във Втората световна война е назначен за военноморски министър в правителството на Н. Чембърлейн (септември 1939 г.). През май 1940 г. е министър-председател на коалиционно правителство. Организира и ръководи енергично преустройството на целия живот в Англия и сплотява силите на народа за борба срещу Германия, нейните съюзници и настъплението на фашизма. Издига лозунга \"Победа на всяка цена\".\r\nСлед 22 юни 1941 г. е инициатор за създаване на съюз на всички антифашистки сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участвува в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз.\r\nВ отговор на политиката на Сталин в Източна Европа и издигането на “желязна завеса” по границите на източноевропейските страни Чърчил (в речта си на 5 март 1946 г. в гр. Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на войнстващия комунизъм. Тази реч се смята за началото на “студената война”.\r\nПрез 1951-1955 г. е отново министър-председател; поради пределна възраст излиза в оставка и се оттегля от активна политическа дейност. Умира на 24 януари 1965 г.1908 г. \r\nПървият американски военен пилот Томас Селфридж загива по време на демонстрация. Той е първата жертва в историята на авиацията1903 г.\r\nНа среща във Виена, провеждаща се на 17 и 18 септември кайзерите Франц-Йосиф и Вилхелм II подкрепят Виенската реформена програма за Македония. Виенската програма за реформи в Македония (пъдарските реформи) е одобрена на 8 февруари 1903 г. от Великите сили. На 23 февруари 1903 г. след продължителен български натиск (изпратени ноти от 9 април, 24 юни и 3 юли 1902 г.) султанът приема австро-руския проект за реформи. Той е изработен след Горноджумайското въстание (1902 г.) и има за цел да предотврати ново революционно надигане на християнското население в Македония. За да попречи на намесата на Великите сили във вътрешните дела на империята, султанът бърза да обяви, че започва реформи в европейските владения. Хилми паша е назначен за главен инспектор, който да следи за прилагането на реформите в европейските вилаети. Великите сили не остават удовлетворени от предвижданите от турското правителство мероприятия и изработват нов проект за реформи. Според него с помощта на чуждестранни офицери трябва да се реорганизират турската жандармерия и полиция. Предвижда се заменяне на натуралния десятък с поземлен данък и обособяване на отделен бюджет за вилаетите; в християнските села за пъдари да бъдат назначавани само християни. Турското правителство възприема предложените му реформи, но не ги прилага на практика.1809 г.\r\nПодписан е Фридрихсхаймският мирен договор. Той е сключен между Русия и Швеция. С него завършва Руско-шведската война (1808-1809 г.), в която Швеция е победена.1787 г.\r\nКонституционният конвент във Филаделфия приема новата (и последна) редакция на Конституцията на САЩ, според която страната се превръща от съюз на отделни независими щати във федерация. Държавен глава и върховен главнокомандващ е президентът, законодателната власт е в ръцете на двукамарния Конгрес, а съдебната се упражнява от Върховния съд.1630 г.\r\nСвоето официално название получава американският град Бостън, наречен така от заселниците по името на английския град в гафство Линкълншир1176 г.\r\nВ битката при Мириокефалион селджуките на Румския султанат разбиват армията на византийския император Мануил І Комнин.На тази дата са родени:1973 г.\r\nРодена е Анастейша (псевдоним на Анастейша Нюкърк) - американска поппевица. На 14 години заедно с родителите си се премества в Ню Йорк. На 13 години Анастейша се появява в Club MTV и участва в два клипа на \"Salt-N-Pepa\". През 1999 г. тя е финалист в състезанието за таланти на MTV \"The Cut\", след което подписва договор с \"Epic Rec\". Дебютният й албум \"Not That Kind\" (2000 г.), получава признание в Европа, но не и в САЩ. В Европа той е продаден в повече от 2 млн. екземпляра, а песните \"I’m Outta Love\" и \"Not That Kind\" стават хитове. Едва след специалното американско издание на албума (март 2001 г.), Анастейша е оценена и в родината си. Истинската слава за нея идва след албума \"Freak Of Nature\" (юни 2002 г.).1901 г.\r\nРоден е Франсис Чичестър, англичанин, извършил през 1966 - 1967 г. първото самотно околосветско пътешествие с яхта “Джипси–Мот ІV”;1857 г.\r\nРоден е Константин Едуардович Циолковски – руски учен, изследовател и изобретател в областта на аеродинамиката, ракетодинамиката, теорията на самолета и дирижабъла; основоположник на съвременната космонавтика.1843 г.\r\nРоден е Михаил Дмитриевич Скобелев – руски военачалник, генерал от пехотата. В похода срещу Хива в Средна Азия (1873-1876 г.) е началник на наказателната експедиция против метежите в Кокандското ханство и след това - генерал-губернатор на Ферганска губерния (1876 г.). Участва в Руско-турската война (1877-1878 г.), където показва изключителни способности на командир. По време на втория щурм на Плевен (18. (30 – нов стил) юли 1877 г.) командва казашка бригада. За блестящата победа при Ловеч (22 август / 3 септември 1877 г.) е произведен в чин генерал-лейтенант. По време на третия щурм на Плевен 30-31 август (11-12 септември) успешно превзема редутите в южната част на Плевен, но не получава подкрепления и отстъпва с цената на много жертви. След това става командир на 16 дивизия и с нея осъществява трудния зимен преход през Стара планина. В сражението при Шейново (27-28 декември 1877 г. – 8-9 януари 1878 г.) осигурява разгрома на турската армия. Като командир на авангарда на руската армия превзема Одрин и през февруари 1878 г. – Сан Стефано. След войната е командир на корпус. През 1880-1881 г. е началник на т. нар. Ахал-текинска експедиция, по време на която Туркмения присъединена към Руска империя. Умира на 25 юни 1882 г. в Москва.На тази дата умират:1994 г.\r\nУмира Карл Попър, британски философ от австрийски произход.1980 г.\r\nВ Парагвай е убит бившият диктатор на Никарагуа Анастасио Сомоса.1877 г.\r\nУмира Уйлям Хенри Фокс Талбот - английски учен, един от изобретателите на фотографията.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.17", "title": "Денят 17 септември в световната история"}
{"url": "http://www.focus-news.net/news/2017/09/17/2436747/balgarskiyat-patriarh-i-sofiyski-mitropolit-neofit-shte-blagoslovi-pravoslavnite-hristiyani-v-denya-na-svetata-mayka-sofiya-i-neynite-dashteri-svetite-vyara-nadezhda-i-lyubov.html", "text": "На 17 септември всяка година Православната църква чества паметта на светата майка София и нейните дъщери светите Вяра, Надежда и Любов. С празнична Света Литургия във всички епархии на Българската православна църква на 17 септември се чества паметта на светата майка София и нейните три благочестиви дъщери, светите Вяра, Надежда и Любов. По този повод в древния софийски храм \"Св. София - Премъдрост Божия\", който чества своя втори храмов празник /първият е на Благовещение, когато се чества Божията Премъдрост/, ще бъде отслужена празнична Света Литургия. Негово светейшество Българския патриарх и Софийски митрополит Неофит ще пристигне в храма в 8.45 часа, където ще бъде посрещнат тържествено, предаде репортер на Агенция \"Фокус\". В Светата Литургия се очаква да вземат участие Негово преосвещенство Мелнишки епископ Герасим - главен секретар на Светия Синод на Българската православна църква, Негово високопреподобие архимандрит Василий - протосингел на Софийска епархия,  Негово високоблагоговейнство ставр. иконом Ангел Ангелов - духовен надзорник на Софийска света митрополия и предстоятел на храм \"Св. София - Премъдрост Божия\", официалните представители на Руската православна църква Негово високопреподобие архимандрит Филип и на Румънската православна църква ставр. ик. Нелуцу Опря,  други висши духовници, свещеници от храма, епархията и др. гости. След богослужението ще бъде отслужен молебен и водосвет за празника на столицата ни пред паметника на Незнайния войн.\r\nНикола ПЕТКОВ", "date": "2017.09.17", "title": "Българският патриарх и Софийски митрополит Неофит ще благослови православните християни в деня на светата майка София и нейните дъщери светите Вяра, Надежда и Любов"}
{"url": "http://www.focus-news.net/news/2017/09/17/2436748/afp-frenski-zhurnalist-osvoboden-ot-turtsiya-shte-pristigne-na-17-septemvri-v-parizh.html", "text": "Младият френски журналист Луп Бюро, който бе задържан в Турция по обвинения за тероризъм за повече от 50 дни е на път към Париж в момента, предаде  AFP.\r\n„Луп Бюро е на полет AF1391, излетял от Истанбул, който ще достигне в Париж в 8:40 часа сутринта (7:40 българско време“, съобщава Кристоф Делоа от „Репортери без граници“. Виктор Турмаков", "date": "2017.09.17", "title": "AFP: Френски журналист, освободен от Турция, ще пристигне на 17 септември в Париж"}
{"url": "http://www.focus-news.net/news/2017/09/17/2436749/detski-risunki-shte-ukrasyat-tsentralna-gara-sofiya.html", "text": "В Деня на София от 11.00 часа в приемното здание на Централна жп гара София ще бъде открита изложба от творби на деца и младежи от столични училища, както и деца от уязвими групи, включително бежанци. Това съобщиха от пресцентъра на Национална компания „Железопътна инфраструктура“. 24 платна и 15 рисунки от своеобразната пътуваща изложба, които до момента украсяваха столичната жп гара Подуяне, сега ще бъдат показани във фоайето на най-голямата жп гара в страната – Централна гара София. Жителите на града и всички пътуващи  ще могат да разгледат детските картини до 13 октомври 2017 г.\r\nТемата на изложбата е  „София – културна столица на Европа през детските очи“. Проектът се изпълнява от фондация „Конкордия България“, със съдействието на Национална компания „Железопътна инфраструктура“ и подкрепата на  Програма „Култура“ на Столична община във връзка със специалния приоритет за 2017 г. - „София-домакин на председателството на България на съвета на Европейския съюз през 2018 г.“. \r\nТворбите изобразяват знакови места и сгради в столицата.", "date": "2017.09.17", "title": "Детски рисунки ще украсят Централна гара София"}
{"url": "http://www.focus-news.net/news/2017/09/17/2436750/otets-angel-angelov-trite-malki-momicheta-vyara-nadezhda-i-lyubov-zashtitavat-vyarata-si-kato-otdavat-zhivota-si.html", "text": "Тези три малки момичета – Вяра, Надежда и Любов, приели в сърцата си Христа, защитават вярата, като отдават живота си. Това каза отец Ангел Ангелов, предстоятел на храм \"Св. София“,  в интервю за Агенция „Фокус“ по повод празника, който почита паметта на Светите мъченици София, Вяра, Надежда и Любов. „Най-голямото мъчение за майка им е, че тя е видяла екзекуцията на своите деца. Накрая не е успяла да възприеме това и умира. Във всичко това има много дълбок смисъл, защото християнските добродетели, които всеки един следовник Христов се стреми да приеме и да изпълнява в своя живот, са именно вярата, надеждата и любовта. А що се отнася до майката – София, именно това е премъдростта“, допълни отец Ангел Ангелов. „Още през четвърти век, когато се гради първият храм в Константинопол от Свети цар Константин като догматика се изказва, че премъдростта е второто лице на Светата Троица - огненият логос, пламенното слово, сам Господ Исус Христос. Така че всички ние, които живеем в София, трябва съвсем ясно да разберем, че живеем в Христовия град, градът на Бога. И мисля, че затова трябва да сме много горди, защото кой може да се похвали, че живее в Христовия град?“, посочи той. По думите му винаги на такъв празник църквата отслужва Светата Божествена литургия. „Защото това е кулминацията на нашата радост – възможността да наситим себе си в тайнството на евхаристията с тялото и кръвта Христови“, обясни отец Ангел Ангелов. “Празникът започна предишната вечер, когато се отслужи тържествена вечерня, която продължи в утринното богослужение. Ще посрещнем Негово Светейшество Софийския митрополит и български патриарх Неофит и след това ще започне Светата Божествена литургия“, допълни още още той. \r\nЦветилена СИМЕОНОВА", "date": "2017.09.17", "title": "Отец Ангел Ангелов: Трите малки момичета – Вяра, Надежда и Любов защитават вярата си, като отдават живота си"}
{"url": "http://www.focus-news.net/news/2017/09/17/2436751/s-poreditsa-ot-sabitiya-shte-bade-otbelyazan-denyat-na-sofiya-i-svetite-velikomachenitsi-sofiya-vyara-nadezhda-i-lyubov.html", "text": "С поредица от събития ще бъде отбелязан Денят на София и Светите великомъченици София, Вяра, Надежда и Любов. Това съобщиха от пресцентъра на Столична община. Събитията, посветени на празника на София - 17 септември, включват: \r\n- в 10.00 часа ще се проведе тържествена сесия на Столичен общински съвет, на която ще бъдат обявени почетните граждани на София; \r\n- в 11.30 часа, пред храм „Света София” ще се проведе Тържествен водосвет и официална церемония по издигане знамето на град София; \r\n- в 17.30 часа, пред Народен театър „Иван Вазов” ще се проведе концерт на Софийския духов оркестър; \r\n- в 18.30 часа, Народен театър „Иван Вазов”, ще се състои церемония за връчване Наградите на Столична община за ярки постижения в областта на културата. Режисьор – Бина Харалампиева, Сценарист – Юрий Дачев; \r\n- в 21.00 часа, пред Народен театър „Иван Вазов”, ще се състои Sophia Luminosa - огнен пърформанс на „Жар Театър”. \r\nТрадиционно, по повод Деня на София с безплатен вход за посетителите ще работят парк-музей „Врана”, Зоологическата градина, Регионалният исторически музей – София и археологическото ниво на базиликата „Света София”, както и Софийската градска художествена галерия. Регионалният исторически музей ще отбележи 2 години от откриването си. \r\nВ празничния ден Столичният зоопарк предлага на всички посетители безплатно участие в демонстрационното хранене на животни. При желание, гостите ще могат да се включат в храненето на маймуните, хищните котки, видрите и хипопотама, като междувременно ще имат възможността да научат интересни факти, свързани с навиците животните. \r\nВ парк-музей „Врана“ всички посетители ще могат да се докоснат до историята и да се потопят в атмосферата на един от най-богатите паркове. Безплатни обиколки с екскурзовод ще се провеждат през целия ден от 10.00 до 16.00 часа.", "date": "2017.09.17", "title": "С поредица от събития ще бъде отбелязан Денят на София и Светите великомъченици София, Вяра, Надежда и Любов"}
{"url": "http://www.focus-news.net/news/2017/09/17/2436752/deutsche-welle-martin-shults-podkrepi-evropeyskoto-migratsionno-zakonodatelstvo.html", "text": "Кандидатът за канцлер на Германия от Социалдемократическата партия Мартин Шулц заяви, че, ако бъде избран, то ще обсъжда въпроса със страните членки на ЕС, които отказват да приемат бежанци на своя територия, предаде  Deutsche Welle  в руската си редакция.\r\nМартин Шулц открито заплаши, че страните, съпротивяващи се на политиката на Брюксел по въпроса, като Унгария например, са заплашени от финансови съкращения при изработката на бюджета на ЕС. „Позицията им е: милиарди – да, моля, бежанци – не, благодаря. При такъв случай германският канцлер трябва да откаже. Нашият принцип е солидарността – това се отнася и за финансирането, и за бежанците“, прибави политикът-социалдемократ. \r\nШулц също така се изказа, че европейското миграционно законодателство се основава върху ясно съблюдаване на квотите. Той отбеляза, че, за да се отслаби потока бежанци към Европа, трябва да се засили взаимодействието със страните от Африка, дори и с тези, които са далеч от принципа на върховенството на демокрацията.  Виктор Турмаков", "date": "2017.09.17", "title": "Deutsche Welle: Мартин Шулц подкрепи европейското миграционно законодателство"}
{"url": "http://www.focus-news.net/news/2017/09/17/2436753/pazardzhik-konstantiyskiyat-episkop-yakov-shte-oglavi-liturgiyata-v-hram-svsv-konstantin-i-elena-za-praznika-na-sv-sofiya-i-dashterite--vyara-nadezhda-i-lyubov.html", "text": "В празничния за християните неделен ден, когато Православната църква прославя своите свидни свети мъченици – майка София и нейните дъщери Вяра, Надежда и Любов, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия храм „Св. св. Константин и Елена”, предаде репортер на Агенция „Фокус”. Началото на литургията е 09.00 часа.\r\nНикола ПЕТКОВ", "date": "2017.09.17", "title": "Пазарджик: Константийският епископ Яков ще оглави литургията в храм „Св.св. Константин и Елена” за празника на св. София и дъщерите ѝ Вяра, Надежда и Любов"}
{"url": "http://www.focus-news.net/news/2017/09/17/2436754/sofiya-vavezhda-se-vremenna-organizatsiya-na-dvizhenieto-za-otbelyazvane-na-praznika-na-stolitsata.html", "text": "Въвежда се временна организация на движението за отбелязване на празника на столицата. Това съобщиха от пресцентъра на Столична община. Забранява се престоят и паркирането, с изключение на автомобилите на участниците в мероприятието, както следва: \r\nДо 12.30 часа на: \r\n- ул. „Оборище” между пл. „Св. Александър Невски” и ул. „Г.С.Раковски”; \r\n- северната дъга на пл. „Св.Александър Невски”; \r\n- пл. „Николай Гяуров”. \r\nОт 13.00 часа до приключване на мероприятието на ул. „Г.Бенковски” между ул. „Славянска” и ул. „Иван Вазов”. \r\nОт 10.30 часа до приключване на мероприятието се забранява влизането на пътни превозни средства в двете посоки по ул. „Оборище” между ул. „Г.С.Раковски” и ул. „Дунав”. Столична дирекция на вътрешните работи осигурява охрана, постове за контрол и регулиране на движението.", "date": "2017.09.17", "title": "София: Въвежда се временна организация на движението за отбелязване на празника на столицата"}
{"url": "http://www.focus-news.net/news/2017/09/17/2436755/reuters-prezidentite-na-sasht-i-na-yuzhna-koreya-sa-se-razbrali-za-nuzhdata-ot-po-tezhki-sanktsii-spryamo-severna-koreya.html", "text": "От президентството на Южна Корея посочиха, че президентът на страната Мун Джей-ин и неговият американски колега Доналд Тръмп са се разбрали в рамките на телефонен разговор да наложат по-строги санкции срещу Северна Корея заради ядрените ѝ и ракетни изпитания, предаде  Reuters.\r\n„Двамата президенти са разбраха да разширят сътрудничеството и да наложат по-строги и практични санкции върху Северна Корея, за да разбере, че провокативните действия водят до-по-нататъшна дипломатическа изолация и икономически натиск“, заяви прессекретарят на южнокорейското президентство Рак Су-хюн. \r\nТой добави, че Мун Джей-ин и Доналд Тръмп са осъдили силно последното ракетно изпитание на Северна Корея и са се разбрали да работят съвместно с международната общност за налагането на последната резолюция на Съвета за сигурност на ООН относно санкциите. Виктор Турмаков", "date": "2017.09.17", "title": "Reuters: Президентите на САЩ и на Южна Корея са се разбрали за нуждата от по-тежки санкции спрямо Северна Корея"}
{"url": "http://www.focus-news.net/news/2017/09/17/2436756/balgarskata-akademiya-na-naukite-shte-otvori-vratite-si-za-posetiteli.html", "text": "Българската академия на науките ще се включи за трета поредна година в инициативата Европейски дни на наследството - София, организирани съвместно със Столична община, Министерството на културата и Френския културен институт. Това съобщиха от БАН. Вратите на централната сграда на БАН на ул. „15 ноември“ 1 ще бъдат отворени за посетители от 10.00 до 16.00 часа. Екскурзовод ще развежда гостите и ще ги запознава с историята на най-старата институция в съвременна България. В Големия салон на Академията ще бъде прожектиран филмът „БАН – НАУЧЕН И ДУХОВЕН ЦЕНТЪР“.\r\nВ читалня „Акад. Стефан Панаретов“ на Централната библиотека на БАН от 11.00 до 14.00 часа ще бъде показана изложбата „Избрани страници от българския периодичен печат от началото на ХХ век“. Експозицията е специално подготвена по повод събитието Европейски дни на наследството в София.", "date": "2017.09.17", "title": "Българската академия на науките ще отвори вратите си за посетители"}
{"url": "http://www.focus-news.net/news/2017/09/17/2436757/liderat-na-bsp-sofiya-kaloyan-pargov-shte-uchastva-v-tarzhestven-vodosvet-pred-tsarkvata-sveta-sofiya-po-povod-praznika-na-stolitsata.html", "text": "От 11.30 часа, лидерът на БСП – София и председател на групата на социалистите в СОС Калоян Паргов, общински съветници и депутати от „БСП за България“ ще вземат участие в тържествения водосвет пред църквата „Света София“ и официалната церемония по издигане знамето на град София. Това съобщиха от пресцентъра на БСП - София. В 18.30 часа Калоян Паргов, който е заместник-председател на Комисията по образование, култура, наука и културно многообразие на СОС, ще присъства на церемонията за връчване на наградите на Столична община за ярки постижения в областта на културата.", "date": "2017.09.17", "title": "Лидерът на БСП – София Калоян Паргов ще участва в тържествен водосвет пред църквата „Света София“ по повод празника на столицата"}
{"url": "http://www.focus-news.net/news/2017/09/17/2436758/sport-seltik-otbelyaza-55-ti-poreden-mach-bez-porazhenie-v-shotlandskoto-parvenstvo.html", "text": "Селтик победи Рос Каунти с 4:0 в шести кръг от Шотландското първенство. Така отборът продължава рекордната си серия без поражение в националното първенство до 55 мача.\r\nПоследното си поражение отборът бележи на 11 май 2016 г. при гостуване срещу Сейнт Джонсън.  Виктор Турмаков", "date": "2017.09.17", "title": "Спорт: Селтик отбеляза 55-ти пореден мач без поражение в Шотландското първенство"}
{"url": "http://www.focus-news.net/news/2017/09/17/2436759/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция \"Фокус\" от Планинската спасителна служба (ПСС) при БЧК. Навсякъде е слънчево и спокойно. Температурите са над 10 градуса. Към момента няма информация за това дали лифтовете на Витоша работят, навсякъде другаде съоръженията функционират.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.17", "title": "ПСС: Отлични са условията за туризъм в планините"}
{"url": "http://www.focus-news.net/news/2017/09/17/2436760/interfaks-v-atlanticheskiya-okean-se-formira-nova-tropicheska-burya-mariya.html", "text": "Метеоролозите са забелязали формирането на нова тропическа буря в Карибския басейн, която са нарекли „Мария“, предаде  Интерфакс.\r\nВ момента епицентърът на бурята се намира на около 1000 км. от Малките Антилски острови , скоростта на вятъра е 85 км./ч и изглежда, че ще се засили. \r\nОчаква се „Мария“ да достигне карибските острови във вторник. Под ударите ѝ ще се окажат Антигуа и Барбуда, Сейнт Китс и Нейвис, а също така и Монсерат.  Виктор Турмаков", "date": "2017.09.17", "title": "Интерфакс: В Атлантическия океан се формира нова тропическа буря „Мария“"}
{"url": "http://www.focus-news.net/news/2017/09/17/2436761/ministar-nikolay-nankov-ekologiyata-ne-izklyuchva-stroitelstvoto-kakto-i-obratnoto.html", "text": "Екологията не изключва строителството, както и обратното. Това каза министърът на регионалното развитие и благоустройството Николай Нанков в предаването \"Тази неделя\" по бТВ по повод изграждането на магистрала „Струма” в частта ѝ през Кресненското дефиле. Лошо е да плашим обществото със спекулативни и манипулативни тези, които звучат апокалиптично, коментира той. \r\nПо думите му в обществените обсъждания няма нито един сериозен аргумент за това кой да е приоритетен вариант за магистралата. Трябва да гарантираме не само оцеляването на  биологичните видове, но и на минаващите по магистралата”, посочи Нанков.\r\nМинистърът е категоричен, че не се съгласява с поведението на еколозите, което отрича експертизата на целия бранш.\r\nПо повод обществените поръчки в бранша той заяви, че големите обществени поръчки основно се печелят от големи фирми и в последните 10 години има диверсификация на строителните фирми, които изпълняват големи обекти и проекти", "date": "2017.09.17", "title": "Министър Николай Нанков: Екологията не изключва строителството, както и обратното"}
{"url": "http://www.focus-news.net/news/2017/09/17/2436762/deutsche-welle-martin-shults-prodalzhi-kritikite-si-sreshtu-angela-merkel.html", "text": "Резултатите от повечето социологически проучвания преди парламентарните избори в Германия сочат, че оглавяваната от Мартин Шулт ГСДП отстъпва пред настоящия канцлер от ХДС Ангела Меркел. Въпреки това той не се отказва от позициите си, предаде  Deutsche Welle  в руската си редакция.\r\n„Ангела Меркел работи единствено с това, което има. По принцип – ето я страната, в която живеем добре и с удоволствие“, заяви Шулц. „Да, това е истина. Ние наистина живеем добре и с удоволствие. Но ние искаме и утре да живеем така“, добави той.\r\n„Именно затова и на народа трябва да се обясни накъде вървим“, добави кандидатът за канцлерския пост.  Виктор Турмаков", "date": "2017.09.17", "title": "Deutsche Welle: Мартин Шулц продължи критиките си срещу Ангела Меркел"}
{"url": "http://www.focus-news.net/news/2017/09/17/2436763/sofiya-vremenno-se-promenya-marshruta-na-avtobusna-liniya-8.html", "text": "Днес за времето от 18.00 часа до края на работното време на автобусна линия №8 се променя маршрута ѝ без влизане в кв.„Видните“. Това съобщиха от пресцентъра на Столична община. Това се налага във връзка с организиране на празника на селото в кв.„Видните“.", "date": "2017.09.17", "title": "София: Временно се променя маршрута на автобусна линия №8"}
{"url": "http://www.focus-news.net/news/2017/09/17/2436764/mvr-trima-dushi-sa-zaginali-a-26-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 26 са ранени при 20 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 2 тежки и 102 леки пътни инцидента, при които са пострадали двама души.\r\nОт началото на годината загиналите на пътя са 443, а пострадалите - 6020.", "date": "2017.09.17", "title": "МВР: Трима души са загинали, а 26 са ранени при катастрофи в страната през изминалото денонощие"}
{"url": "http://www.focus-news.net/news/2017/09/17/2436765/apa-armenskite-vaorazheni-sili-na-narushili-primirieto-v-nagorni-karabah-144-pati-za-poslednoto-denonoshtie.html", "text": "Министерството на отбраната на Азербайждан сочи, че въоръжените сили на Армения са извършили за последното денонощие 144 нарушения на примирието в Нагорни Карабах, предаде АПА.\r\nСпоменава се, че при нарушенията са използвани едрокалибрени картечници.  Виктор Турмаков", "date": "2017.09.17", "title": "АПА: Арменските въоръжени сили на нарушили примирието в Нагорни Карабах 144 пъти за последното денонощие"}
{"url": "http://www.focus-news.net/news/2017/09/17/2436766/burgas-kompleks-meden-rudnik-shte-otpraznuva-svoya-praznik-s-folklorna-muzika-detski-igri-i-narodni-borbi.html", "text": "За седма поредна година най-големият жилищен комплекс на Бургас „Меден рудник” ще отбележи с интересни събития своя празник, съобщиха от пресцентъра на Община Бургас. Традиционен организатор е Народно читалище „Паисий Хилендарски 1928” и местен Инициативен граждански комитет, с финансовата подкрепа на Община Бургас. От 10.30 часа в парка до блок 128 започва детско шоу „Смехоран” - забавни игри за всички малчугани. В 12.00 часа венци и цветя ще бъдат поднесени от признателни бургазлии при паметната плоча на основателите на „Меден рудник” в двора на ОУ „Найден Геров”.\r\nИстинското веселие започва в 16.00 часа с изпълнения на пенсионерски клубове от комплекса. След тях ще чуем талантливите гайдари от музикалната школа при Народно читалище „Паисий Хилендарски 1928”, с ръководител Георги Миронски. За доброто настроение ще се погрижи и фолклорен танцов клуб „Пламък”.\r\nОт 17.00 часа артистите от фолклорен ансамбъл „Странджа” ще пренесат присъстващите в магията на българския фолклор. В 18.00 часа празничната програма продължава с концерт на оркестър „Стралджа”, с ръководител Матю Добрев, и народните певици Жечка Сланинкова, Катя Георгиева, Ваня Дженезова и специалният гост Ваня Вълкова.\r\nУтре, ,17 септември, празникът продължава от 10.00 часа с турнир по борба с участието на млади таланти. Място на провеждане: к-с „Меден рудник” пред бл. 128.", "date": "2017.09.17", "title": "Бургас: Комплекс „Меден рудник” ще отпразнува своя празник с фолклорна музика, детски игри и народни борби"}
{"url": "http://www.focus-news.net/news/2017/09/17/2436767/ekipi-na-pss-sa-okazali-pomosht-na-izgubil-se-turist-v-slivenskiya-balkan.html", "text": "Екипи на ПСС са оказали помощ на изгубил се турист в Сливенския Балкан. Това съобщиха за Агенция \"Фокус\" от Планинската спасителна служба (ПСС) при БЧК. Мъжът е тръгнал да се разхожда в събота около обяд в района на село Седларово, община Котел, но впоследствие се е изгубил в гъстата гора. Рано тази сутрин мъжът е открит и с това акцията е приключила благополучно.", "date": "2017.09.17", "title": "Екипи на ПСС са оказали помощ на изгубил се турист в Сливенския Балкан"}
{"url": "http://www.focus-news.net/news/2017/09/17/2436768/lokalno-makedoniya-korabite-na-nato-vlyazoha-v-pristanishteto-na-noviya-sayuznik-cherna-gora.html", "text": "Втора морска група на НАТО, която се състои от два британски и един френски и гръцки бойни кораба достигна до черногорското пристанище Бар като част от редовна мисия в Средиземно море, предаде македонската медия \"Локално\". \r\n Министерството на отбраната на Черна гора съобщава, че целта на посещението е да се укрепят отношенията между НАТО и военноморските сили на Черна гора, като нова съюзническа държава в рамките на Алианса.\r\n\"Двама разрушителя на британския кралски флот, както и по един френски и гръцки, ще останат в Бар до 20 септември\", се сочи в официалното изявление на министерството. Посочено е, че посланикът на Великобритания в Черна гора Алисън Кемп с командирите на корабите на НАТО ще посети община Бар. Виктор Турмаков", "date": "2017.09.17", "title": "\"Локално\" (Македония): Корабите на НАТО влязоха в пристанището на новия съюзник Черна гора"}
{"url": "http://www.focus-news.net/news/2017/09/17/2436769/prodalzhava-operatsiyata-na-mvr-koyato-zapochna-snoshti-v-sofiya.html", "text": "Продължава операцията на МВР, която започна снощи в София. Tова потвърдиха за Агенция \"Фокус\" от МВР. Към момента от Министерството не дават информация с какво е свързана акцията нито как протича. Резултатите от нея ще бъдат обобщени след края ѝ.", "date": "2017.09.17", "title": "Продължава операцията на МВР, която започна снощи в София"}
{"url": "http://www.focus-news.net/news/2017/09/17/2436770/sport-italiya-pobedi-sasht-s-31-na-turnira-kupa-na-golemite-shampioni-v-yaponiya.html", "text": "Италия удържа победа над Съединените щати на турнира по волейбол „Купа на големите шампиони“, провеждащ се в Япония. Срещата завърши с 3:1   (25:22, 25:22, 23:25, 29:27) в полза на европейския отбор. \r\nИталианците водят в турнирното класиране, събирайки 12 точки в 5 мача. Сащ са на четвърто място с осем точки.  Виктор Турмаков", "date": "2017.09.17", "title": "Спорт: Италия победи САЩ с 3:1 на турнира „Купа на големите шампиони“ в Япония"}
{"url": "http://www.focus-news.net/news/2017/09/17/2436771/ministar-nikolay-nenkov-s-vavezhdaneto-na-tol-sistemata-se-predvizhda-i-sazdavane-na-novi-vidove-vinetki.html", "text": "С въвеждането на ТОЛ системата се предвижда и създаване на нови видове винетки – ежедневни и тридневни например.  Това каза министърът на регионалното развитие и благоустройството Николай Нанков в предаването \"Тази неделя\" по бТВ. Той заяви, че амбицията на ведомството е в края 2018 г. ТОЛ системата да бъде внедрена и да заработи, а още първата година от постъпленията, АПИ да има ресурс от почти 1 млрд. лв.\r\nНанков коментира \"Фейсбук уволнението\" на шефа на ДНСК Милка Гечева от страна на вицепремиера Валери Симеонов. Той отбеляза, че Валери Симеонов няма възможност да уволнява кадри на агенцията. По думите му предстоят разговори и ще се изясни ситуацията, но Гечева е добър професионалист и все още е на работа.\r\nНанков съобщи, че има четирима освободени служители за корупционни практики във ведомството, а неговото име е било използвано за упражняване на влияние.", "date": "2017.09.17", "title": "Министър Николай Ненков: С въвеждането на ТОЛ системата се предвижда и създаване на нови видове винетки"}
{"url": "http://www.focus-news.net/news/2017/09/17/2436772/sofiya-s-den-na-otvorenite-vrati-regionalniyat-istoricheski-muzey-shte-otbelezhi-denya-na-stolitsata-i-dve-godini-ot-otkrivaneto-na-postoyannata-si-ekspozitsiya.html", "text": "Регионален исторически музей – София отбелязва тържествено Деня на столицата – 17 септември 2017 г. и две години от откриването на постоянната си експозиция. Това съобщиха от пресцентъра на Столична община. Предвидена е специална празнична програма, а Музеят ще е отворен от 10.00 до 20.00 часа и със свободен достъп. В чест на празника на столицата и втората годишнина от откриването на постоянната експозиция входът в Музея е безплатен и е подготвена празнична програма. Целият тържествен ден ще премине под надслов Презареждане. Две години след откриването екипът на Музея все така дейно внася любопитни промени и допълнения в постоянната експозиция с редица детайли.\r\nСъщевременно, към филиалите на Регионален исторически музей – София са добавени още два обекта. Те са достъпни за посещение – Археологическият парк \"Западна порта на Сердика\" (намиращ се между: ул. \"Георг Вашингтон\", ул. \"Княз Борис I\", ул. \"Пиротска\" и бул. \"Тодор Александров\") и Триъгълната кула на Сердика (бул. \"Княгиня Мария Луиза\" 16).\r\nПразничната програма на 17 септември 2017 г. включва:\r\n11:00 – 12:00 ч. – джаз концерт на формация \"София\" – на открито на пл. \"Бански\" 1;\r\n14:00 – 15:30 ч. – детско ателие \"Вяра, Надежда и Любов\" – в зала \"Ретро кафене\";\r\n17:00 – 19:00 ч. – сетивно-интерактивен театър – в зала \"Инфоцентър\";\r\n19:00 – 20:00 ч. – историческа реконструкция – на открито на пл. \"Бански\" 1;\r\n20:00 – 22:00 ч. – концерт на OGI*23 – на открито на пл. \"Бански\" 1.", "date": "2017.09.17", "title": "София: С ден на отворените врати Регионалният исторически музей ще отбележи Деня на столицата и две години от откриването на постоянната си експозиция"}
{"url": "http://www.focus-news.net/news/2017/09/17/2436773/interfaks-reks-tilarsan-i-sergey-lavrov-sa-proveli-telefonen-razgovor.html", "text": "Руското външно министерство съобщава, че външният министър на Русия Сергей Лавров и американският държавен секретар Рекс Тилърсън са обсъдили по време на телефонен разговор в събота въпросите, свързани с мирното решение на кризите в Сирия и Украйна, предаде Интерфакс.\r\n„На 16 септември по инициатива на САЩ се състоя телефонен разговор между Лавров и Тилърсън. Обсъдена бе настоящата ситуация по сирийския въпрос, включително и задачите пред антитерористичната борба на място, реализацията на решенията от международната среща в Астана на 14 и 15 септември и подготовката на поредния кръг преговори в Женева“, пише в официално заявление на министерството. \r\n„Обсъдена бе и необходимостта да се активизират усилията по изпълняването на Минските договорености по разрешаването на кризата в Югоизточна Украйна“, пише още в заявлението. Виктор Турмаков", "date": "2017.09.17", "title": "Интерфакс: Рекс Тилърсън и Сергей Лавров са провели телефонен разговор"}
{"url": "http://www.focus-news.net/news/2017/09/17/2436774/pazardzhik-v-obshtina-panagyurishte-zapochna-remont-na-avariraliya-vodoprovod-i-dostavka-na-butilirana-piteyna-voda-za-naselenite-mesta.html", "text": "От Кризисния щаб за координация, сформиран със заповед на кмета на Община Панагюрище информираха, че са започнали изкопни дейности и подготовка на трасето за подмяна на водопроводните тръби по авариралия магистрален водопровод от село Злокучене, съобщи за Радио „Фокус“ – Пазарджик Радка Костуркова от общинската администрация в Панагюрище. Тя уточни, че са изкопани 245 метра. „По магистралния водопровод „Марица“ водата постъпи в резервоарите на град Панагюрище, находящи се в местността „Ушите“. Водоподаването от II  до III подем се извършва само с една работна помпа, с цел избягване на повишаване на налягането в тръбопровода, което би довело до нови аварии“ каза също Костуркова. Тя допълни, че от общината призовават жителите да проявят разбиране и съпричастност, като разумно използват водата, за да могат да бъдат задоволени потребностите и на живеещите във високите зони на населените места. Започнала е и доставката на бутилирана питейна вода в община Панагюрище. Доставена е в село Попинци – 432 бутилки по 10 литра. Предстои доставка на бутилирана питейна вода за село Бъта.\r\nВаня НИКОЛОВА", "date": "2017.09.17", "title": "Пазарджик: В община Панагюрище започна ремонт на авариралия водопровод и доставка на бутилирана питейна вода за населените места"}
{"url": "http://www.focus-news.net/news/2017/09/17/2436776/kmetat-na-sofiya-yordanka-fandarkova-sled-nyakolko-mesetsa-sofiya-shte-bade-stolitsa-na-evropa-i-vyarvam-che-shte-se-predstavi-dostoyno.html", "text": "След няколко месеца София ще бъде столица на Европа и вярвам, че ще се представи достойно. Това каза кметът на София Йорданка Фандъкова на тържествената сесия на Столичния общински съвет, която се състоя на празника на града - 17 септември, предаде репортер на Агенция „Фокус“. Фандъкова поздрави за празника всички свои колеги, с които заедно работят за превръщането на София в истински европейски град. „На 17 септември, когато празнуваме вярата, надеждата, любовта и мъдростта Божия, нашият град отбелязва своя празник. Понякога, по-скоро доста често, с колегите сме на различни позиции, спорим остро, но това е, за да намерим по-добрите решения и да защитим верния път. Това, което постигнахме, и начинът, по който изглежда София сега, показват, че сме си свършили работата. Вярвам, че можем да продължим заедно напред. Вярвам, че ще бъдем заедно в защита на нашите предложения. След няколко месеца София ще бъде не само нашата столица, но и столица на Европа. Хиляди хора ще бъдат наши гости и задачата ни е да покажем възможностите ѝ. Това, което те ще видят, е това, което ние правим. Не е лесно да се представим достойно - изисква се много работа, но ако има любов и мъдрост в решенията, които взимаме, вярвам, че ще се представим достойно. В следващите месеци ние ще бъдем един отбор, който представя София“, каза още Фандъкова.\r\nЦветилена СИМЕОНОВА", "date": "2017.09.17", "title": "Кметът на София Йорданка Фандъркова: След няколко месеца София ще бъде столица на Европа и вярвам, че ще се представи достойно"}
{"url": "http://www.focus-news.net/news/2017/09/17/2436777/blagoevgrad-podkopano-e-dyasnoto-platno-za-dvizhenie-na-tretoklasiya-pat-gotse-delchev-katuntsi-petrich-v-selo-gorno-spanchevo.html", "text": "Подкопано е дясното платно за движение на третокласен път Гоце Делчев-Катунци-Петрич в село Горно Спанчево, поради разрушена подпорна стена с дължина 15 метра. Това съобщиха за Радио „Фокус“ – Пирин от Областно пътно управление – Благоевград. Необходимо е шофьорите да се движат с повишено внимание, спазвайки пътната сигнализация. Поради дестабилизиран банкет в ляво е стеснен участък на второкласния път Якоруда-Разлог при км 98+500. Двупосочно движение в една лента се извършва на третокласния път между селата Блатска и Абланица при км 7+700, заради активизирало се свлачище. В лявата или дясната лента се извършва движението на второкласния път Симитли-Градево от км 7+500 до км 9+000 заради изсичане на храсти. Същата организация на движението се прилага и на главен път Е-79 между селата Черниче и Стара Кресна от км 390+000 до км 392+500, заради косене на храсти. Нормално интензивен е трафикът по основните пътни артерии в областта.\r\nЛора КАЛЧЕВА", "date": "2017.09.17", "title": "Благоевград: Подкопано е дясното платно за движение на третокласия път Гоце Делчев-Катунци-Петрич, в село Горно Спанчево"}
{"url": "http://www.focus-news.net/news/2017/09/17/2436778/ramush-haradinay-vaprosat-za-demarkatsiyata-na-granitsata-mezhdu-kosovo-i-cherna-gora-shte-bade-reshen-skoro.html", "text": "Министър-председателят на Косово Рамуш Харадинай заяви, че е открит към разрешаването на въпроса за демаркацията на границата с Черна Гора и че се надява той да бъде решен скоро, което ще позволи свобода на движение на гражданите на Косово в Шенгенската зона, пише Gazeta Express.\r\nХарадинай заяви, че Косово възнамерява да запазва и да развива добросъседството и високо цени отношенията с  Черна Гора. Той добави, че правителството иска да изпълни всичките си отношения и да постигне целта да стане член на ЕС. Виктор Турмаков", "date": "2017.09.17", "title": "Рамуш Харадинай: Въпросът за демаркацията на границата между Косово и Черна гора ще бъде решен скоро"}
{"url": "http://www.focus-news.net/news/2017/09/17/2436779/kaloyan-pargov-bsp-na-praznika-na-sofiya-dostigame-do-istinata-che-vsichki-se-stremim-stolitsata-da-izglezhda-po-dobre-i-da-reshavam-problemite-na-sofiyantsi.html", "text": "На празника на София достигаме до истината, че всички се стремим столицата да изглежда по-добре и да решавам проблемите на софиянци. Това каза лидерът на БСП – София и председател на групата на социалистите в СОС по време на тържествената сесия на Столичния общински съвет, който се състоя на празника на София – 17 септември, предаде репортер на Агенция „Фокус“. Паргов честити празника на всички свои колеги от Общинския съвет и на всички софиянци. „Това е един от малкото дни, в които без значение политическата окраска ние всички, чувствайки се софиянци, празнуваме и заедно достигаме до една истина – да правим така, че София да изглежда по-добре, да се стремим да решаваме проблемите на софиянци и да защитим това, което сме наследили от предците си – че тя никога не остарява. Пожелавам на софиянци да са все така активни и да ни помагат да правим града все по-уютен за живеене“, каза Паргов.\r\nЦветилена СИМЕОНОВА", "date": "2017.09.17", "title": "Калоян Паргов, БСП: На празника на София достигаме до истината, че всички се стремим столицата да изглежда по-добре и да решавам проблемите на софиянци"}
{"url": "http://www.focus-news.net/news/2017/09/17/2436780/afp-britanskata-politsiya-e-arestuvala-vtori-zapodozryan-v-ramkite-na-razsledvaneto-na-teroristichniya-akt-v-london.html", "text": "Британската полиция съобщава, че е извършила втори арест във връзка с бомбеното нападение в метрото на Лондон, предаде  AFP.\r\n„21-годишен мъж е задържан в събота вечерта в лондонското западно предградие Хунслоу“, пише в официално заявление на полицията. \r\nПреди ден полицията арестува и 18-годишен мъж във връзка с нападението, оставило ранени 30 души. Виктор Турмаков", "date": "2017.09.17", "title": "AFP: Британската полиция е арестувала втори заподозрян в рамките на разследването на терористичния акт в Лондон"}
{"url": "http://www.focus-news.net/news/2017/09/17/2436781/tsvetan-tsvetanov-v-targovishte-aktivizirame-maksimalno-vsichki-strukturi-na-gerb-za-predstoyashtite-mestni-izbori.html", "text": "Важно е да се подготвим много добре за предстоящите избори за местна власт. Ние управляваме 130 общини с население 5 млн. и половина души. Трябва да се активизират максимално всички структури на ГЕРБ, защото във всяка една среща се ражда нова идея. Това заяви председателят на ПГ на ГЕРБ и зам.-председател на партията Цветан Цветанов по време на среща с общинското ръководство на ГЕРБ-Търговище, общинските съветници и кметове на населени места от партията, съобщиха от пресцентъра на ПП ГЕРБ. Цветанов посочи, че в малките населени места личноста е водеща и за това от сега трябва да се мисли за безспорни кандидати за кметове и общински съветници .\"Трябва активна работа и среща с всички хора от всички населени места. Всички са срещу нас, от някои партии не могат да понесат, че имаме пробив в смесените региони и кметове там. От опозицията казват, че образованието е хаос, но ние искаме да вкараме всички деца, които са извън образователната система и вече 3 000 деца са записани и ще се обучават. Трябва да държим на образованието на децата и образователната инфраструктура. За първия учебен ден от ГЕРБ излязохме с декларация в парламента и поздравихме учениците и учителите, а от БСП бълваха неистини“, коментира Цветанов.\r\nЗаместник-председателят на ГЕРБ каза още, че всички трябва да се обединим около темите, които са важни за страната. 3.6% е вече растежа на икономиката. Държавата ще отдели повече пари за бюджета догодина. За образование и пенсии ще бъдат отделени около 500 млн.лв. Цветан Цветанов съобщи, че с постановление на Министъерския съвет от сряда са отпуснати 100 млн. лв. за инфраструктура. За Търговище средствата са около 3 млн. лв. „Кметът на Търговище Дарин Димитров се справя добре и жителите на опбщината виждат това. 2015 г. на изборите постигнахме невероятен успех и този успех трябва да го запазим. БСП са в недобро състояние, имат вътрешни противоречия и изнасят тази енергия срещу нас, но явно вече осъзнават че това работи против тях“, каза още Цветанов.\r\n„Всичко, което ще трябва да се случи зависи от вас. Натрупахме опит, във всеки следващ парламент сме по-добри и с по-добра експертиза. Ето защо сега само трябва да сме всекидневно при хпората и да работим за решаването на проблемите им“, подчерта Цветанов пред общинското ръководство на партията и съветниците и кметовете.", "date": "2017.09.17", "title": "Цветан Цветанов в Търговище: Активизираме максимално всички структури на ГЕРБ за предстоящите местни избори"}
{"url": "http://www.focus-news.net/news/2017/09/17/2436782/ekathimerini-liderat-na-gratskata-opozitsiya-obeshta-izhod-ot-krizata-i-poveche-investitsii.html", "text": "Председателят на гръцката опозиционна партия „Нова демокрация“ Кирякос Мицоткас обяви, че негово правителство ще изкара страната от кризата и ще засили инвестирането в нея, което ще осигури растеж, пише Ekathimerini.\r\n„Отговорността за излизането на страната от кризата ни се пада на нас“, заяви Мицотакис, посочвайки, че настоящото ляво правителство няма нито знанието, нито волята и капацитета са ускори излизането на страната от кризата. „Ще направим всичко възможно, за да подобрим образа на страната. Гърция не може да бъде бедна версия на някоя южноамериканска република“, добави той. \r\nМицотакис посочи, че ключовите приоритети на „Нова демокрация“ са „създаването на работни места чрез инвестиции, намаляване на данъците и подкрепа на слабите“.  Виктор Турмаков", "date": "2017.09.17", "title": "Ekathimerini: Лидерът на гръцката опозиция обеща изход от кризата и повече инвестиции"}
{"url": "http://www.focus-news.net/news/2017/09/17/2436783/razgrad-69-godishna-zhena-e-s-opasnost-za-zhivota-sled-kato-e-blasnata-ot-bus-pri-manevra-na-zaden-hod.html", "text": "69-годишна жена е с опасност за живота, след като е блъсната от бус при маневра на заден ход. Това съобщиха от пресцентъра на ОДМВР-Разград/", "date": "2017.09.17", "title": "Разград: 69-годишна жена е с опасност за живота, след като е блъсната от бус при маневра на заден ход"}
{"url": "http://www.focus-news.net/news/2017/09/17/2436784/sofiya-tsentarat-za-gradska-mobilnost-organizira-sabitiya-po-povod-evropeyskata-sedmitsa-na-gradskata-mobilnost.html", "text": "От 16 до 22 септември 2017 г. София се включва в инициативата Европейска седмица на градската мобилност, която минава под официалното лого „Заедно стигаме по-далеч“ . По този повод, Център за градска мобилност – ЕАД (ЦГМ) организира три събития на 18 септември, съобщиха от пресцентъра на ЦГМ.\r\nОт 10.30 до 12.00 ч. локалното платно на бул.„Мария Луиза“ – срещу сградата на ЦГМ ще се превърне в „платно“ за рисуване с тебешир на малките художници от 48-о основно училище „Йосиф Ковачев“ – София. Те ще се включат в инициативата „Изрисувай платното“: „Как си виждам транспорта на бъдещето като стана голям/а“. \r\nЗа участието си в инициативата всеки малък художник ще получи Сертификат и специални подаръци от  нашите партньори „100 грама сладки“ и изворната вода „Балдаран“. \r\nОтворени врати на всеки кръгъл час от 11.00 до 16.00 ч. ще посрещат желаещите да надникнат в контролната диспечерска зала на ЦГМ на бул. „Тодор Александров“ 42. Там ще могат да научат детайли от отговорната работа на диспечерите, както и да  наблюдават функциите на системата за контрол на обществения транспорт в зала с виртуално табло. То отразява движението на превозните средства в големия град в реално време.\r\nРетро-трамваят вече има много приятели и почитатели сред децата и възрастните. На 18 септември той отново пътува на всеки кръгъл час от 11.00 до 15.00 ч. от пл. „Възраждане“ до пл. „Журналист“. И е готов да предостави територия за поредната изява на кампанията на ЦГМ  „Пътувай  и чети! Размени книга с непознат в ретро-трамвая!“. Всеки любител на книгата ще може да вземе своя и да я размени в обичания от всички ретро-трамвай.", "date": "2017.09.17", "title": "София: Центърът за градска мобилност организира събития по повод Европейската седмица на градската мобилност"}
{"url": "http://www.focus-news.net/news/2017/09/17/2436785/sport-marokanetsat-salah-eddin-bunasr-pobedi-na-pekinskiya-maraton.html", "text": "Мароканецът Салах Еддин Бунаср финишира първи на маратона за мъже в Пекин. Той преодоля дистанцията за 2 часа 11 минути и 18 секунди.\r\nВтори премина разстоянието от 42 км 195 метра етиопецът Гирмей Бирхан Гебр, а на трето застана кениецът Стивън Чемлани.\r\nМаратонът в Пекин се провежда от 1981 г.  Виктор Турмаков", "date": "2017.09.17", "title": "Спорт: Мароканецът Салах Еддин Бунаср победи на Пекинския маратон"}
{"url": "http://www.focus-news.net/news/2017/09/17/2436786/lokalno-makedoniya-v-tirana-se-provezhda-konferentsiya-na-voenniya-komitet-na-nato.html", "text": "В Тирана се провежда конференция на Военния комитет на НАТО. Това е първата толкова важна среща, която се провежда в албанската столица, откакто Албания стана член на НАТО през април 2009 г., предаде македонската медия \"Локално\".\r\nНа конференцията ръководителите армиите на Алианса ще обсъдят ситуацията със сигурността в Западните Балкани и от тях се очаква да направят препоръки за продължаване на мисиите на НАТО в Афганистан и Косово.\r\nПредседателят на Военния комитет на НАТО ген. Петър Павел се срещна с президента на Албания Илир Мета и високо оцени ангажимента на Албания в Алианса и участието на войските ѝ в международните мисии.\r\nДнес, на 17 септември, ще бъде избран нов председател на Военния комитет на Алианса, който ще встъпи в длъжност в средата на 2018 г. Виктор Турмаков", "date": "2017.09.17", "title": "\"Локално\" (Македония): В Тирана се провежда конференция на Военния комитет на НАТО"}
{"url": "http://www.focus-news.net/news/2017/09/17/2436787/vitsepremierat-ekaterina-zaharieva-zaminava-za-sasht-kadeto-shte-vzeme-uchastie-72-ta-sesiya-na-obshtoto-sabranie-na-oon.html", "text": "Заместник министър-председателят по правосъдната реформа и министър на външните работи Екатерина Захариева заминава за Съединените американски щати за периода от 18 до 25 септември 2017. Това съобщиха от пресцентъра на Министерството на външните работи. Първият ни дипломат е част от официалната българска делегация, ръководена от президента Румен Радев, която ще вземе участие в 72-та сесия на Общото събрание на Организацията на Обединените нации. Сесията, която се провежда в Ню Йорк, започна на 14 септември 2017 г., а Общият дебат на високо ниво ще бъде официално открит на 19 септември. Дискусиите на делегациите тази година са „С фокус към хората: стремеж към мир и достоен живот за всички на устойчива планета”. Акцент се поставя върху укрепването и поддържането на мира, реализирането на целите на устойчивото развитие и справянето с климатичните промени, зачитането правата на човека и основните свободи, както и с въпросите, свързани с мигрантския и бежански поток. \r\nВ рамките на сесията, в периода от 18 до 22 септември, българският вицепремиер ще участва в редица многостранни формати, на които ще бъдат дискутирани широк спектър от въпроси, свързани с международния мир и сигурност, противодействието и предотвратяването на тероризма и насилствения екстремизъм, борбата с трафика на хора. \r\n Тя ще проведе и над 10 двустранни срещи със свои колеги от региона на Азия, Близкия Изток и Северна Африка, Латинска Америка и Европа. \r\nВ Деня на независимостта на Република България, официалната ни делегация ще посети Българската църква в Ню Йорк, където ще се срещне с митрополит Йосиф и ще бъде отслужен молебен по повод националния празник. По-късно през деня е планирана и среща с българската общност в Ню Йорк. \r\nДелегацията ни ще посети българската православна църква в Чикаго „Св. София“. В програмата са предвидени срещи с кмета на града и представители на българската общност.", "date": "2017.09.17", "title": "Вицепремиерът Екатерина Захариева заминава за САЩ, където ще вземе участие 72-та сесия на Общото събрание на ООН"}
{"url": "http://www.focus-news.net/news/2017/09/17/2436788/elen-gerdzhikov-predsedatel-predstoi-stolichniyat-obshtinski-savet-da-prieme-strategiya-za-razvitieto-na-turizma-v-sofiya.html", "text": "Предстои Столичният общински съвет да приеме стратегия за развитието на туризма в София. Това каза пред журналисти Елен Герджиков, председател на Столичният общински съвет след днешната тържествената сесия, предаде репортер на Агенция „Фокус“.\r\n„Мисля, че на следващото заседание ще разглеждаме този въпрос, така че да имаме стратегическата основа върху това как да планираме развитието на туризма в нашия град. Туризмът се превърна във фокус през последните няколко години, откакто София стана атрактивна туристическа дестинация в Европа. За това допринесоха много фактори – работата, която кметът Йорданка Фандъкова и нейната администрация проведоха целенасочено в тази насока, инвестициите, които бяха направени в архитектурните обекти, в развитието на музеите и т.н. Няма как да не отбележим и логистичната подкрепа, която общината и правителството направиха и към авиопревозвачите, благодарение на които в София се наблюдава туристически бум“, каза той.\r\nГерджиков коментира и темата за Председателството на Съвета на Европейския съюз. „Ние сме напълно готови – много ремонти се направиха, много е инвестирано в сигурността и във видеонаблюдението, защото това е голяма отговорност. Голяма отговорност е да бъдем домакин на такъв голям форум и такива европейски лидери да бъдат гости в София. Убеден съм, че ще се представим добре. Освен това по същото време София ще бъде и Европейска столица на спорта – това е едно щастливо стечение на обстоятелствата. Вярвам, че едната инициатива ще допринесе за популяризирането на другата и обратното. Така че съм убеден в това, че ще се представим достойно“, каза той.\r\nЦветилена СИМЕОНОВА", "date": "2017.09.17", "title": "Елен Герджиков, председател: Предстои Столичният общински съвет да приеме стратегия за развитието на туризма в София"}
{"url": "http://www.focus-news.net/news/2017/09/17/2436789/ria-novosti-siriyskata-armiya-e-otryazala-osnovnite-patishta-za-snabdyavane-na-islyamska-darzhava-v-deir-ez-zor.html", "text": "Сирийската армия при поддръжката на съюзните войски взе под контрол района Джафра, разположен югоизточно от град Деир ез Зор, предаде РИА Новости.\r\n„Армията и съюзните ѝ сили изтласкаха терористите от „Ислямска държава“ от района Джафра. Така е отрязан главния път за снабдяване на контролираните от терористите райони на Деир ез Зор“, заяви започнат източник от сирийската армия.\r\nПо-рано правителствената армия взе под свой контрол съседните с Джафра райони Мария и Хувейджат Мария, излизайки на брега на река Ефрат.  Виктор Турмаков", "date": "2017.09.17", "title": "РИА Новости: Сирийската армия е отрязала основните пътища за снабдяване на „Ислямска държава“ в Деир ез Зор"}
{"url": "http://www.focus-news.net/news/2017/09/17/2436790/rzi-pazardzhik-koliformi-i-esherihiya-koli-nad-normite-sa-otkriti-v-piteynata-voda-v-selo-varvara.html", "text": "Колиформи и ешерихия коли над нормите са открити в питейната вода в село Варвара. Това съобщиха за Радио „Фокус” – Пазарджик от РЗИ – Пазарджик. Задравната инспекция извърши изследване за качеството на питейната вода в област Пазарджик в периода от 1 до 15 септември 2017 г. Една от взетите от 9 населени места в региона проби, не отговаря на качеството на водата, предназначена за питейно-битови цели по микробиологични показатели. Тя е от село Варвара, община Септември, където са открити колиформи и ешерихия коли над допустимите норми. Предприети са мерки за административна принуда във връзка с констатирани нарушения във водоснабдяването, а именно – едно предписание за хигиенни мероприятия. Изследвани са и 8 проби вода от минерални водоизточници. При тях няма открити отклонения от нормите.\r\nВаня НИКОЛОВА", "date": "2017.09.17", "title": "РЗИ-Пазарджик: Колиформи и ешерихия коли над нормите са открити в питейната вода в село Варвара"}
{"url": "http://www.focus-news.net/news/2017/09/17/2436791/stara-zagora-vremenno-e-ogranicheno-dvizhenieto-v-izprevarvashtata-lenta-pri-km-188-ot-am-trakiya-v-posoka-sofiya-poradi-remont-na-mantinela.html", "text": "Временно е ограничено движението в изпреварващата лента, при км 188 от АМ \"Тракия\" в посока София, поради ремонт на мантинела. Това съобщиха от пресцентъра на Агенция \"Пътна инфраструктура\". Трафикът се пренасочва в активната лента. Шофьорите да се движат с повишено внимание и съобразена скорост.", "date": "2017.09.17", "title": "Стара Загора: Временно е ограничено движението в изпреварващата лента, при км 188 от АМ \"Тракия\" в посока София, поради ремонт на мантинела"}
{"url": "http://www.focus-news.net/news/2017/09/17/2436792/kurir-makedoniya-slovenskiyat-ministar-predsedatel-prizova-es-da-uprazhni-natisk-varhu-harvatiya-otnosno-arbitrazha-za-piranskiya-zaliv.html", "text": "Словенският министър-председател Миро Церар заяви, че ако Хърватия продължава да пренебрегва решението на арбитражния съд относно границата между двете страни, то Словения ще очаква от ЕС да упражни натиск върху Загреб, за да може присъдата да бъде изпълнена не по-късно от 29 декември 2017 година, предаде македонската медия \"Курир\". \r\n\"Словения  ще бъде готова да изпълни решението на 29 декември. Ако Хърватия продължава да пренебрегва присъдата, тогава ще използваме всички правни и политически средства, за да гарантираме, че Хърватия ще зачете решението на международния арбитраж\", посочи Церар. Той добави, че в такъв случай той очаква Словения да получи повече подкрепа от международната общност.\r\n\"Смятам, че международната общност трябва да даде принос , за да може Хърватия да зачете арбитража\", добави словенският министър-председател. Виктор Турмаков", "date": "2017.09.17", "title": "\"Курир\" (Македония): Словенският министър-председател призова ЕС да упражни натиск върху Хърватия относно арбитража за Пиранския залив"}
{"url": "http://www.focus-news.net/news/2017/09/17/2436793/adelina-stefanova-hram-vavedenie-bogorodichno-blagoevgrad-dnes-otdavame-pochit-na-dobrodetelite-koito-ni-krepyat-vyarata-nadezhdata-lyubovta-i-madrostta.html", "text": "На 17 септември църквата почита паметта на светите мъченици Вяра, Надежда и Любов и майка им София – отдава се почит на добродетелите, които ни крепят – вярата, надеждата, любовта и мъдростта. Това каза за Радио „Фокус“ - Пирин Аделина Стефанова, уредник в храм „Въведение Богородично“- Благоевград. По думите ѝ името София означава мъдрост. „Мъдрост, която не говори, защото знае, вижда и помага. Тя черпи силата си от вярата, надеждата и любовта. И ги дарява на света. Мъдростта има своите многобройни превъплъщения в древни и съвременни философии и религии“, каза Стефанова. Преданието разказва, че през втората половина на І в. в Рим живяла една благочестива жена, християнка – тя се казвала София. „Тя имала три дъщери, които носели имената на християнски добродетели — Вяра, Надежда и Любов. Тя ги възпитавала в любов към Господа Исус Христос. Майката и дъщерите й не скривали своята вяра в Христа и я изповядвали открито. Наместникът на Антиох донесъл за това на император Адриан (117-138), който заповядал да ги доведат веднага при императора. Когато застанали пред императора, всички присъстващи се изумили от спокойствието им: сякаш са ги повикали на светло тържество, а не на изтезание. Адриан се опитал да ги убеди да принесат жертва на богинята Артемида, но младите момичета останали непреклонни, тогава императорът заповядал да ги изтезават жестоко. А майката била принудена да гледа нечовешките изтезания и страданията на децата си. Но тя проявила необикновена сила през цялото време. Не издържали и на изтезанията момичетата умират, а императорът разрешил на света София да вземе телата на дъщерите си и да ги погребе“, разказва Стефанова. Три дни след кончината на децата си умира и майка им, която също била погребана при тях.\r\nЛора КАЛЧЕВА", "date": "2017.09.17", "title": "Аделина Стефанова, храм „Въведение Богородично“- Благоевград: Днес отдаваме почит на добродетелите, които ни крепят – вярата, надеждата, любовта и мъдростта"}
{"url": "http://www.focus-news.net/news/2017/09/17/2436794/ria-novosti-v-afganistan-na-pazar-e-progarmyal-vzriv.html", "text": "Най-малко четирима души са загинали, а още 14 са ранени при взрив на пазар в афганистанския град Хост, предаде РИА Новости.\r\nСпоред местни медии взривът се е случил в подземната част на пазара „Хамам“. Според директора на отдела за здравеопазване на града Хабиб Шах Ансари жертвите са 4, докато ранените 14. Той добави, че всички ранени получават медицинска помощ.\r\nВсе още никоя групировка не е поела отговорност за терористичния акт.  Виктор Турмаков", "date": "2017.09.17", "title": "РИА Новости: В Афганистан на пазар е прогърмял взрив"}
{"url": "http://www.focus-news.net/news/2017/09/17/2436795/blagoevgrad-bansko-se-vklyuchi-v-kampaniyata-da-izchistim-balgariya-zaedno.html", "text": "За седма поредна година Банско бе част от националната доброволческа кампания „Да изчистим България заедно“, целяща да фокусира вниманието върху необходимостта от поддържане на чиста околна среда. Това съобщиха от пресцентъра на Община Банско. Общинарите от Общинска администрация Банско, включително колегите им от кметство Добринище, се погрижиха за градските паркови пространства. Те почистиха още крайпътните канавки на междуградските пътни артерии, излизащи от Банско, както и района на железопътната линия. Допълнително бе създадена организация за предоставяне на чували и ръкавици на всички желаещи  да се включат в инициативата. „Общинска администрация Банско традиционно подкрепя кампанията „Да изчистим България заедно“, защото е важно да покажем на хората, особено на младите хора колко е важно да се грижим за средата, която обитаваме. Публичната власт е редно да дава пример и да демонстрира отговорно отношение, за което благодаря за служителите от администрацията“, коментира кметът Георги Икономов.", "date": "2017.09.17", "title": "Благоевград: Банско се включи в кампанията „Да изчистим България заедно“"}
{"url": "http://www.focus-news.net/news/2017/09/17/2436796/sport-zarina-diyas-specheli-tenis-turnira-v-tokio.html", "text": "Казахстанката Зарина Дияс победи японката Мийю Като на финала на тенис турнира в Токио. Срещата приключи с резултат 6:2, 7:5\r\nТова е първия трофей за Дияс в турнирите на Женската тенис асоциация. В обновения рейтинг на асоциацията тя заема 72-а позиция.  Виктор Турмаков", "date": "2017.09.17", "title": "Спорт: Зарина Дияс спечели тенис турнира в Токио"}
{"url": "http://www.focus-news.net/news/2017/09/17/2436797/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-septemvri.html", "text": "„Софийска вода” временно ще прекъсне водоснабдяването в някои части на столицата на 18 септември. Това съобщиха от пресцентъра на дружеството.\r\nВъв връзка с монтаж на водомерен възел на ул. „Димитър Петков“ ,жк. „Зона Б-19“, се налага спиране на водоподаването от 9:00 до 14:00 часа на клиентите на „Софийска вода”, живеещи в района на:\r\nпо ул. „Димитър Петков“ от бул. „Александър Стамболийски“ до бул. „Тодор Александров“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Петков“ ъгъла с бул. „Александър Стамболийски“ .\r\nВъв връзка с подмяна на сградно водопроводно отклонение на ул. „3-ти март“, с. Горни Богров, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „3-ти март“, ул. „Ботунски път“, ул. „Шабаница“, ул. „Воденицата“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.", "date": "2017.09.17", "title": "„Софийска вода” временно ще прекъсне водоснабдяването в някои части на столицата на 18 септември"}
{"url": "http://www.focus-news.net/news/2017/09/17/2436798/8-dushi-sa-zadarzhani-do-momenta-pri-operatsiya-na-mvr-koyato-zapochna-kasno-snoshti-v-sofiya.html", "text": "8 души са задържани до момента при операция на МВР, която започна късно снощи в София, предаде БНР. Разбита е група, занимаваща се с различни престъпления.\r\nМинути след 22.30 снощи на входа на София откъм автомагистрала \"Тракия\" са спрени два автомобила. Пътуващите в тях петима души са арестувани от полицията. Те са част от престъпна група, по която МВР работи от месец. Разработката по случая е на Главната дирекция за борба с организираната престъпност. В акцията са взели участие и екипи на Специализирания отряд за борба с тероризма и спецзвеното \"Кобра\" към СДВР.\r\nВ същото време на четири адреса в София тежко въоръжени и маскирани полицаи са извършили претърсвания. До този момент арестуваните по случая са общо 8, но източници на медията от МВР уточняват, че е възможно бройката да нарасне или да намалее. Акцията на полицията няма нищо общо с отвличането на 25-годишният Адриан Златков, обясниха криминалисти. Става дума за престъпна банда, занимаваща се с широк спектър от престъпления. Сред тях разпространение на наркотици, грабежи, измами и обири.", "date": "2017.09.17", "title": "8 души са задържани до момента при операция на МВР, която започна късно снощи в София"}
{"url": "http://www.focus-news.net/news/2017/09/17/2436799/kmetat-yordanka-fandakova-vseki-ostavya-svoya-beleg-varhu-sofiya-i-zhivee-svoyata-nepovtorima-sofiyska-istoriya.html", "text": "Всеки оставя своя белег върху София и живее своята неповторима софийска история. Това каза кметът Йорданка Фандъкова по време на официалната церемония по издигане знамето на град София предаде репортер на Агенция „Фокус“.„Честит празник на вярата, надеждата, любовта и мъдростта! Ден, в който градът ни заедно с храма, дал името му, чества своя празник. Храмът „Св, София“ пази на същото това място основите на църкви още от IV век и спомена за събития, променили европейската история. Да, София е древен град, но е и град с млад дух, с много енергия и с много сила. И това са силата и енергията на нейните хора – всеки един от нас. Защото ние пазим и променяме заедно София. Променяте я вие, уважаеми съграждани, със знанията, с талантите, със стремежите, с неспирния критичен дух, с желанието да се справиш и да се докажеш по-добре. Защото София предизвиква с възможностите, които дава. Всеки оставя своя белег върху града и живее своята неповторима софийска история, защото градът е общност и няма нито пътища, нито домове без корен. В този ден искам да благодаря за усилията на всеки един от вас – за усилието да правим, за желанието да правим ,за хъса да искаме повече. Благодаря ви и за доверието, което се стараем да заслужаваме всеки ден. И в този прекрасен ден ви пожелавам да сте здрави. Нека да имаме мъдростта да различаваме правилното от неправилното и силата да избираме доброто както за големите решения, пред които сме изправени, така и във всекидневните ни и малки избори и в отношенията ни един към друг. Нека изберем да бъдем добри хора, да си помагаме и да вървим напред заедно. Нека бог да пази София!”, каза Фандъкова.\r\nЦветилена СИМЕОНОВА", "date": "2017.09.17", "title": "Кметът Йорданка Фандъкова: Всеки оставя своя белег върху София и живее своята неповторима софийска история"}
{"url": "http://www.focus-news.net/news/2017/09/17/2436800/reuters-redzhep-tayip-erdogan-shte-obsadi-s-hayder-al-abadi-predstoyashtiya-referendum-v-severen-irak.html", "text": "Турският президент Реджеп Тайип Ердоган заяви, че ще се срещне с иракския министър-председател Хайдер ал Абади по време на посещението си в САЩ тази седмица. Очаква се двамата да обсъдят планирания в Северен Ирак референдум, предаде  Reuters.\r\nГоворейки пред репортери преди да замине за Ню Йорк, където ще участва на Общото събрание на ООН, Ердоган заяви, че Анкара и Багдад имат една и съща гледна точка относно референдума, добавяйки че той ще раздели Ирак. \r\nВ петък лидерът на иракските кюрди Масуд Барзани заяви, че референдумът няма да се забави, въпреки загрижеността на САЩ и на западните сили.  Виктор Турмаков", "date": "2017.09.17", "title": "Reuters:  Реджеп Тайип Ердоган ще обсъди с Хайдер ал Абади предстоящия референдум в Северен Ирак"}
{"url": "http://www.focus-news.net/news/2017/09/17/2436801/ria-novosti-blizo-30-dushi-sa-raneni-pri-preobrashtane-na-turisticheski-avtobus-v-zapadna-turtsiya.html", "text": "Близо 30 души са ранени при обръщане на туристически автобус в западния турски град Анталия, предаде РИА Новости.\r\nПо данните на турските медии са ранени 29 души. По предварителни данни са пострадали единствено турски граждани.  Виктор Турмаков", "date": "2017.09.17", "title": "РИА Новости: Близо 30 души са ранени при преобръщане на туристически автобус в Западна Турция"}
{"url": "http://www.focus-news.net/news/2017/09/17/2436802/pazardzhik-tsisterni-s-voda-sa-razpolozheni-v-panagyurishte-v-selata-prodalzhava-dostavkata-na-butilirana-voda.html", "text": "Община Панагюрище е направила заявка за минерална вода за покриване на нуждите на града и населените места, съобщи за Радио „Фокус“ – Пазарджик Радка Костуркова от общинската администрация. Тя уточни, че е доставена бутилирана вода по 10 литра в селата Бъта и Попинци, а до края на деня бутилирана вода ще бъде доставена и в селата Оборище и Поибрене. „Създадена е необходимата организация за доставянето на 8 водоноски от базата в село Бошуля. Цистерна с вода за битови нужди е разположена на на ул. „Олга Брадистилова“ в района на ДГ „Звънче“, уточни Костуркова. Тя допълни, че такава цистерна има и на ул. „Нистор Ружеков“ в района на детската площадка като водата е за посрещане на битовите нужди на живеещите във високите райони на града.\r\nВаня НИКОЛОВА", "date": "2017.09.17", "title": "Пазарджик: Цистерни с вода са разположени в Панагюрище, в селата продължава доставката на бутилирана вода"}
{"url": "http://www.focus-news.net/news/2017/09/17/2436803/erina-krasteva-regionalen-istoricheski-muzey-sofiya-nad-35-hil-sa-posetitelite-na-postoyannata-ekspozitsiya-na-muzeya-ot-nachaloto-na-godinata.html", "text": "От началото на годината постоянната експозиция на Регионалния исторически музей - София е посетена от над 35 000 души. Това каза в интервю за Агенция „Фокус“ Ерина Кръстева от Дирекция „Връзки с обществеността“ на Регионалния исторически музей-София по повод Деня на София- 17 септември. „Постоянната експозиция на Регионалния исторически музей - София хронологично обхваща времето от неолита (VI хил. пр. Хр.) до 40-те год. на ХХ в.“, обясни тя. „Имаме и много временни изложби на различна тематика. В зависимост от предпочитанията си, всеки посетител избира най-подходящото за себе си“, коментира Ерина Кръстева. „Като акценти могат да се посочат: възстановка на праисторическо жилище; ваза Диатрета (единствената засега открита на територията на Сердика); стенописи, икони и църковна утвар от софийските манастири, Боянският поменник и Осмогласникът от 1645 г.; сватбената каляска и бюрото на княз Фердинанд; възстановка на вестникарска бутка и афишна колона, автомобил Мерцедес (1905 г.)“, посочи тя и допълни, че акцент в експозицията е и пресъздаването на интериори от жилища от предосвобожденския период на заможни столични фамилии. \r\nБиляна ИВАНОВА", "date": "2017.09.17", "title": "Ерина Кръстева, Регионален исторически музей-София: Над 35 хил. са посетителите на постоянната експозиция на музея от началото на годината"}
{"url": "http://www.focus-news.net/news/2017/09/17/2436804/ambar-rud-planat-na-boris-dzhonsan-za-brekzit-ne-e-kandidatura-za-liderstvo.html", "text": "Британският вътрешен министър Амбър Руд  заяви, че външният министър Борис Джонсън не се опитва да става лидер, представяйки плановете си за Брекзит, посочвайки, че неговото мнение на „напълно нормално“, предаде  Reuters.\r\nСедмица преди министър-председателят Тереза Мей да представи своята визия за Брекзит по време на реч във Флоренция, Джонсън публикува статия, която излезе далеч отвъд рамките на министерско изказване. \r\n„Знам какъв ентусиаст е Джонсън относно Брекзит, и това което направи, смятам, че е напълно нормално. Не очаквам нищо друго от него“, заяви Руд по време на телевизионно интервю.  На въпрос дали статията е някакъв тип предизвикателство срещу Мей, вътрешният министър посочи, че не на подобно мнение. \r\n„Смятам, че той, както и аз, подкрепяме министър-председателя в трудните времена, в които се опитваме да водим преговори с ЕС“, посочи тя.  Виктор Турмаков", "date": "2017.09.17", "title": "Амбър Руд: Планът на Борис Джонсън за Брекзит не е кандидатура за лидерство"}
{"url": "http://www.focus-news.net/news/2017/09/17/2436805/rokeri-ot-plovdiv-otbelyazaha-denya-v-pamet-na-zaginalite-na-patya-mototsikletisti-s-shestvie-v-grada.html", "text": "Рокери от Пловдив отбелязаха Деня в памет на загиналите на пътя мотоциклетисти с шествие в града, предаде репортер на Радио „Фокус”-Пловдив. В шествието, което тръгна в 12.00 часа и премина по главните булеварди в града се включиха около 100-на мотористи.\r\nСъбитието се провежда за втора поредна година и е част от социалната мото кампания „Ние сме хора, не донори”. Подкрепено е от мотоклубове в цялата страна и от МВР.\r\nОсвен съпричастност към семействата на пострадалите мотористи, целта на инициативата е и да се обединят усилията за адекватни наказания за виновниците на пътя и за повишаване на пътната култура на водачите у нас и намаляване на агресията.\r\nЦветана ТОНЧЕВА", "date": "2017.09.17", "title": "Рокери от Пловдив отбелязаха Деня в памет на загиналите на пътя мотоциклетисти с шествие в града"}
{"url": "http://www.focus-news.net/news/2017/09/17/2436806/nova-tv-makedoniya-zoran-zaev-nikola-dimitrov-i-edmond-ademi-shte-prisastvat-na-obshtoto-sabranie-na-oon-v-nyu-york.html", "text": "Министър-председателят на Македония Зоран Заев ще присъства на 72-та сесия на Общото събрание на ООН в Ню Йорк, САЩ. В македонската делегация присъстват  и министърът на външните работи Никола Димитров, както и министърът, отговарящ за диаспората, Едмонд Адеми, предаде македонската медия \"Нова ТВ\".\r\nПремиерът Заев ще изнесе реч на тематичната конференция \"Отворено правителствено партньорство\" и ще участва в работата на други тематични панели по време на събранието. Той също така ще проведе работна среща с генералния секретар на ООН Антонио Гутереш, с министър-председателите на Малта, Норвегия и Белгия.  сред които и премиерът на Норвегия и премиерите на Малта и Белгия, както и с председателя на Европейския съвет Доналд Туск, върховния представител за външната политика и политиката на сигурност на Европейския съюз Федерика Могерини и с еврокомисаря по разширяването на ЕС Йоханес Хан. Виктор Турмаков", "date": "2017.09.17", "title": "\"Нова ТВ\" (Македония) Зоран Заев, Никола Димитров и Едмонд Адеми  ще присъстват на Общото събрание на ООН в Ню Йорк"}
{"url": "http://www.focus-news.net/news/2017/09/17/2436807/otets-angel-angelov-tsarkvata-sv-sofiya-e-postroena-varhu-osnovite-na-chetiri-hrama-sashtestvuvali-predi-tova.html", "text": "Нашият храм е построен върху основата на четири други храма, които преди това е имало. Това каза отец Ангел Ангелов, предстоятел на храм \"Св. София“,  в интервю за Агенция „Фокус“ по повод празника, който почита паметта на Светите мъченици София, Вяра, Надежда и Любов. „Това е една от най-старите сгради в София. Може би Ротондата е по-стара от нашата църква. Нашият храм е построен върху основата на четири други храма, които преди това е имало. Първият храм, който е много ранен, е бил по времето на Сердикийския събор, той е понесъл и стъпките на Св. Атансий Велики“, разказа отец Ангел Ангелов. По думите му църквата е храм с много богата история. „Храм, който е бил като крепост, защото той стои на пътя на най-високата част на София и е пазил нашата столица от набези. Храм, който дава името на града ни. Храм, който с течение на времето е претърпял множество унижения, когато България пада под турско робство“, допълни той. „Турците, дошли в Средец, са завзели храма, след което той става за известно време джамия. Но един ден пада минарето и убива детето на мюсюлманския духовник. Тогава турците го оставят. По-късно вече след освобождението през 1901 г. започва кампания за възстановяване на храма. По това време той е бил използван както като склад на общината, така и като наблюдателница на пожарната. Има една прекрасна изложба в Музея на София, в която има множество фотографии, които за първи път могат да се видят и които са за цялата история на храм „Св. София“, разказа още отецът. \r\nЦветилена СИМЕОНОВА", "date": "2017.09.17", "title": "Отец Ангел Ангелов: Църквата \"Св. София“ е построена върху основите на четири храма, съществували преди това"}
{"url": "http://www.focus-news.net/news/2017/09/17/2436808/pregled-na-mezhdunarodnite-novini-do-13-chasa-agentsiya-fokus.html", "text": "Британската полиция съобщава, че е извършила втори арест във връзка с бомбеното нападение в метрото на Лондон.\r\n„21-годишен мъж е задържан в събота вечерта в лондонското западно предградие Хунслоу“, пише в официално заявление на полицията. \r\nПреди ден полицията арестува и 18-годишен мъж във връзка с нападението, оставило ранени 30 души.\r\n*** Кандидатът за канцлер на Германия от Социалдемократическата партия Мартин Шулц заяви, че, ако бъде избран, то ще обсъжда въпроса със страните членки на ЕС, които отказват да приемат бежанци на своя територия.\r\nМартин Шулц открито заплаши, че страните, съпротивяващи се на политиката на Брюксел по въпроса, като Унгария например, са заплашени от финансови съкращения при изработката на бюджета на ЕС. „Позицията им е: милиарди – да, моля, бежанци – не, благодаря. При такъв случай германският канцлер трябва да откаже. Нашият принцип е солидарността – това се отнася и за финансирането, и за бежанците“, прибави политикът-социалдемократ. \r\nШулц също така се изказа, че европейското миграционно законодателство се основава върху ясно съблюдаване на квотите. Той отбеляза, че, за да се отслаби потока бежанци към Европа, трябва да се засили взаимодействието със страните от Африка, дори и с тези, които са далеч от принципа на върховенството на демокрацията. \r\n***  В Тирана се провежда конференция на Военния комитет на НАТО. Това е първата толкова важна среща, която се провежда в албанската столица, откакто Албания стана член на НАТО през април 2009 г.\r\nНа конференцията ръководителите армиите на Алианса ще обсъдят ситуацията със сигурността в Западните Балкани и от тях се очаква да направят препоръки за продължаване на мисиите на НАТО в Афганистан и Косово.\r\nПредседателят на Военния комитет на НАТО ген. Петър Павел се срещна с президента на Албания Илир Мета и високо оцени ангажимента на Албания в Алианса и участието на войските ѝ в международните мисии.\r\nДнес, на 17 септември, ще бъде избран нов председател на Военния комитет на Алианса, който ще встъпи в длъжност в средата на 2018 г.\r\n***  Метеоролозите са забелязали формирането на нова тропическа буря в Карибския басейн, която са нарекли „Мария“.\r\nВ момента епицентърът на бурята се намира на около 1000 км. от Малките Антилски острови , скоростта на вятъра е 85 км./ч и изглежда, че ще се засили. \r\nОчаква се „Мария“ да достигне карибските острови във вторник. Под ударите ѝ ще се окажат Антигуа и Барбуда, Сейнт Китс и Нейвис, а също така и Монсерат. \r\n*** Най-малко четирима души са загинали, а още 14 са ранени при взрив на пазар в афганистанския град Хост.\r\nСпоред местни медии взривът се е случил в подземната част на пазара „Хамам“. Според директора на отдела за здравеопазване на града Хабиб Шах Ансари жертвите са 4, докато ранените 14. Той добави, че всички ранени получават медицинска помощ.\r\nВсе още никоя групировка не е поела отговорност за терористичния акт. \r\n***  От президентството на Южна Корея посочиха, че президентът на страната Мун Джей-ин и неговият американски колега Доналд Тръмп са се разбрали в рамките на телефонен разговор да наложат по-строги санкции срещу Северна Корея заради ядрените ѝ и ракетни изпитания.\r\n„Двамата президенти са разбраха да разширят сътрудничеството и да наложат по-строги и практични санкции върху Северна Корея, за да разбере, че провокативните действия водят до-по-нататъшна дипломатическа изолация и икономически натиск“, заяви прессекретарят на южнокорейското президентство Рак Су-хюн. \r\nТой добави, че Мун Джей-ин и Доналд Тръмп са осъдили силно последното ракетно изпитание на Северна Корея и са се разбрали да работят съвместно с международната общност за налагането на последната резолюция на Съвета за сигурност на ООН относно санкциите.\r\n***Японският премиер Шинзо Абе, обмисля провеждането на предсрочни през следващия месец. Според експерти, целта на Шинзо Абе е да се възползва от положителния си рейтинг, както и проблемите на основната опозиционна партия.\r\nПокрай ситуацията със Северна Корея и хаоса в опозиционната Демократическа партия, рейтингът на Шинзо Абе отново е близо 50 %.\r\nПремиерът Абе каза на лидера на консервативната партия Комейто, която е коалиционен партньор на неговата Либералдемократическа партия, че не може да изключи възможността от разпускане на парламента, с цел провеждането на предсрочни избори, заявиха от телевизия NHK.\r\n„Досега изглеждаше, че изборите ще са следващата есен, но трябва винаги да сме готови за битка“, заяви лидерът на партия Комейто Нацуо Ямагучи.\r\n***", "date": "2017.09.17", "title": "Преглед на международните новини до 13  часа /Агенция “Фокус”/"}
{"url": "http://www.focus-news.net/news/2017/09/17/2436809/tsvetan-tsvetanov-v-popovo-kandidatite-ni-za-kmetove-i-savetnitsi-shte-badat-podgotveni-profesionalisti.html", "text": "Благодаря ви за това, което правим заедно през всичките години. Време е отново да се подготвим за местните избори и бъдещите кметове и общински съветници, които ще излъчим, да бъдат добре подготвени  професионалисти и да спечелим доверието на хората. Това заяви председателят на ПГ на ГЕРБ и зам.-председател на партията Цветан Цветанов по време на среща с общинското ръководство на партията в Попово,съобщиха от пресцентъра на ПП ГЕРБ. \"Там, където управлява ГЕРБ, има видими резултати от работата на нашите кметове и общински съветници. В същото време нашите опоненти не могат да предложат алтернатива. Пример за развитието на регионите, в които хората избраха\r\nкметовете от ГЕРБ, е Търговище, където с управлението на д-р Дарин Даримитров градът се променя и развива с всеки изминал ден. Време е и в Попово да изградим такава солидна основа, която да ни помогне да\r\nспечелим местните избори след две години\", коментира още Цветанов.\r\nПредседателят на ПГ на ГЕРБ отбеляза също, че в момента правителството на Бойко Борисов и ГЕРБ е стабилно и в максимална степен полага всички усилия страната да се възползва от възможностите, които дава\r\nевропейската солидарност. Цветанов каза, че силната страна на днешното управление личи и от постигнатия икономически растеж от 3,6%. Ще продължим за развитието на всички региони в страната и наш основен\r\nанагажимент остават решенията на проблемите на хората, заяви в Цветан Цветанов.", "date": "2017.09.17", "title": "Цветан Цветанов в Попово: Кандидатите ни за кметове и съветници ще бъдат подготвени професионалисти"}
{"url": "http://www.focus-news.net/news/2017/09/17/2436810/stolichniyat-obshtinski-savet-obyavi-pochetnite-grazhdani-na-sofiya.html", "text": "На празника на София – 17 септември, Столичният общински съвет проведе своя тържествена сесия, на която награди почетните граждани на София, предаде репортер на Агенция „Фокус“. „Радвам се, че имам възможност да връча отличията на хора, които със своя труд и своя талант са подпомогнали духовното и материалното развитие на града ни. Това е ден за отчет и равносметка какво сме свършили, но оценката накрая я дават хората. Благодаря на софиянци, че имат търпението и ни дават възможността да изпълним амбициозната програма, която гласува Столичният общински съвет с бюджета всяка година. Благодаря им и за активността, която проявяват все по-често при взимането на важни решения за бъдещето на града. Благодаря дори и за критиките, които получаваме, защото те ни дават възможност адекватно да подходим към всеки проблем и ни държат в кондиция. Нашата работа е да работим за софиянци, а тяхната работа е да дават оценки върху това, което правим”, каза председателят на Столичния общински съвет Елен Герджиков.\r\nСъс званието „Почетен гражданин на София“ бяха отличени: Гийом Робер – съветник по сътрудничеството и културната дейността на посолството на Франция в България и директор на Френския културен институт. „Общинският съвет удостоява г-н Робер за това, че е работил много за отношенията на София и Париж и е бил двигател на културния обмен между двете столици“, каза Герджиков.Владимир Кисьов – бивш председател на Софийския общински съвет. „Той е един наистина достоен общинар, човек, който е дал много на нашия град“, обясни Герджиков.Проф. Васил Николов – заместник-председател на Българската академия на науките (БАН). „Проф. Николов има голям принос за реформирането на музейната система в България. Сред десетките му проучвания, експедиции, студии и изложби е и изследването на най-древния археологически паметник на столицата – Слатина-София“, каза Герджиков.Томас ван Орсхот – посланик на Кралство Нидерландия в София от 2013 до 2017 г. „На Негово Превъзходителство дължим много – подкрепата за Председателството на Съвета на Европейския съюз, помощта за зелените политики на София, развитието на велосипедния транспорт, активния начин на живот и т.н.“, каза Герджиков.Тимертай Избастин – посланик на Република Казахстан в България от 2009 до 2017 г. „През всичките тези години г-н Избастин работи активно за развитие и разширяване на двете държави и техните столици в различни области – икономика, култура, образование, спорт и и т.н.“, обясни Герджиков.Женски хор „Христина Морфова“ при Народно читалище \"Д-р Петър Берон“,  който тази година частва своята 80-годишнина. „Каквото и да кажем за този хор ще е малко. 80 години тези артисти пазят традицията, обогатяват българското хорово изкуство и ни славят извън пределите на България“, каза Герджиков.Балет „Арабеск“, който тази година чества своята 50-годишнина. „Даваме почетното звание на този балет заради труда и огромният успех, който той има“, каза Герджиков.Рок група „Щурците“ - една от първите български рок групи. „Помня млади бяхме рок, като запяхме и така 50 години не сме спирали да пеем. Тази оценка не я даваме само ние, а цялото ни общество. Всички сме израснали с тези песни и дори и днес продължавам да слушам „Щурците“ и се надявам още дълго време да го правя“, каза Герджиков.\r\nЗначката на София Столичният общински съвет присъди на проф. Ива Петкова – шеф на клиниката по офталмология в Александровска болница. „Освен че всеки ден лекува хора и им връща щастието да виждат, тя участва и в инициативата за безплатен очен скрининг на деца от столичните училища – бяха прегледани повече от 2600 деца“, каза Герджиков.\r\nЗначката на София Столичният общински съвет присъди и на д-р Александър Оскар – лекар в клиниката по очни болести към Александровска болница и председател на организацията на евреите в България. „Неговият професионализъм е безспорен. Той също участва и помогна за успешната организация в инициативата за безплатен очен скрининг на софийските деца“, каза Герджиков.\r\nЦветилена СИМЕОНОВА", "date": "2017.09.17", "title": "Столичният общински съвет обяви почетните граждани на София"}
{"url": "http://www.focus-news.net/news/2017/09/17/2436811/sport-iran-pobedi-frantsiya-s-32-na-voleybolniya-turnir-kupa-na-golemite-shampioni-v-yaponiya.html", "text": "Иран удържа победа над Франция  на турнира по волейбол „Купа на големите шампиони“, провеждащ се в Япония. Срещата завърши с 3:2   (38:36, 25:23, 22:25, 25:27, 15:11) .\r\nИран с девет точки заема второ място в турнирното класиране, докато Франция са на пето място с четири точки.  Виктор Турмаков", "date": "2017.09.17", "title": "Спорт: Иран победи Франция с 3:2 на волейболния турнир „Купа на големите шампиони“ в Япония"}
{"url": "http://www.focus-news.net/news/2017/09/17/2436812/brig-gen-spas-spasov-aviatsiyata-ni-se-nuzhdae-ot-seriozno-sazhivyavane-i-nova-materialna-chast.html", "text": "Авиацията ни се нуждае от сериозно съживяване и нова материална част - нови самолети изтребители. Това каза за Радио „Фокус” - Пловдив председателят на фондация „Български ВВС“ бригаден генерал от запаса Спас Спасов. По думите му прекомерното намаляване на авиацията, а и на цялата ни армия, е довело до падането на мощта им под всякакъв санитарен минимум и в момента продължават да съществува „на мускули”. Той коментира, че сега се полагат усилия на високо ниво, включително и от президента, да се погледне по друг начин на нея, за да бъде адекватна на съюзниците ни и да генерира способности, а не само да бъде консуматор. \r\nСпоред бригаден генерал от запаса Спас Спасов до този момент се е стигнало заради политически недобрите решения на всички правителства, които са ръководили страната ни досега, след като се срина тоталитарният режим. „Срина се и икономиката на страната ни, имаше недостиг на финансови средства. Те бяха заделяни за здравеопазване и социална политика приоритетно. На заден план отиде армията ни, изхождайки от факта, че ние сме съюзници, скрити под крилото на НАТО и можем да разчитаме, че няма да имаме проблеми по отношение на териториалната и националната ни сигурност”, добави бригаден генерал Спасов. Според него това е неглижиране по отношение на собствените ни сили за отбрана и разчитане на други. „Една държава трябва да има собствени сили, да има достатъчно оръжия, с които народа и гражданите да могат да бъдат защитени в някакъв момент, ако е необходимо. Иначе, късайки нишката между това да имаш оръжия и поколения, които са можели да държат оръжие в ръцете си, се къса връзката между умеещите и тези сега, които предстои да служат за защита на родината”, каза бригаден генерал Спасов. „Доста се говори напоследък, че трябва да се обърне внимание на армията, има някакви действия и поне вече се говори на високо ниво в държавата за това.  Така че се надяваме, че ще има скоро адекватни решение и ще тръгнем напред и нагоре”, добави той.\r\nЦветана ТОНЧЕВА", "date": "2017.09.17", "title": "Бриг. ген. Спас Спасов: Авиацията ни се нуждае от сериозно съживяване и нова материална част"}
{"url": "http://www.focus-news.net/news/2017/09/17/2436813/the-guardian-samolet-na-british-earueys-e-zadarzhan-v-parizh-zaradi-pryaka-zaplaha-za-sigurnostta.html", "text": "Самолет на „Бритиш Еъруейс“ е спрян на летище „Шарл дьо Гол“ в Париж и е обграден от полицейски коли и пожарни. Пътниците са евакуирани, след като им е съобщено, че присъства „пряка заплаха за сигурността“, пише  The Guardian.\r\nСпоред пътник на самолета пилотът е съобщил, че лице е отправило пряка заплаха към полета. Пътниците са били претърсени един по един от въоръжена полиция, а багажът им е бил изследван с кучета. \r\n„Пилотът свърши страхотна работа, за да ни запази спокойни. Всички бяхме спокойни при слизане. Целият процес премина сравнително бързо“, заяви пътникът.\r\n„Сигурността и безопасността на нашите пътници и екипажи са винаги от първостепенно значение за нас. Допълнителните проверки са направени като предпазна мярка. Никога не летим, ако не е безопасно“, съобщиха от „Бритиш Еъруейс“. \r\nОт летището посочиха, че са се справили с инцидента.  Виктор Турмаков", "date": "2017.09.17", "title": "The Guardian: Самолет на „Бритиш Еъруейс“ е задържан в Париж заради „пряка заплаха за сигурността“"}
{"url": "http://www.focus-news.net/news/2017/09/17/2436814/za-treta-poredna-godina-ministerstvoto-na-energetikata-shte-proveri-gotovnostta-na-erp-ta-i-eso-za-predstoyashtiya-zimen-sezon.html", "text": "За трета поредна година Министерството на енергетиката ще провери готовността на трите електроразпределителни дружества и „Електроенергийния системен оператор“ ЕАД за предстоящия зимен сезон. Това съобщиха от пресцентъра на Министерство на енергетиката. В периода от 18 септември до 4 октомври експерти от енергийното ведомство ще инспектират на място обекти на \"ЧЕЗ България Електроразпределение\" АД, \"ЕВН България Електроразпределение\" ЕАД и \"ЕНЕРГО-ПРО Мрежи\" АД, както и на ЕСО ЕАД.\r\nПрегледано ще бъде техническото състояние и експлоатацията на енергийните обекти. Ще бъде установена степента им на готовност при потенциално неблагоприятни климатични условия през есенно-зимния период на 2017-2018 г., както и предвидените дейности по материално-техническо осигуряване при аварийни ситуации и плановете за тяхното отстраняване. \r\nПроверката започва на 18 септември в град Перник, ул. „Еднофамилни къщи“, кв. „Даскалово“ от 13.00 часа. Министър Теменужка Петкова ще провери обект на ЧЕЗ ЕАД в град Перник, след което ще посети подстанция „Червена могила“ в близост до град Радомир.", "date": "2017.09.17", "title": "За трета поредна година Министерството на енергетиката ще провери готовността на ЕРП-та и ЕСО за предстоящия зимен сезон"}
{"url": "http://www.focus-news.net/news/2017/09/17/2436815/krum-zarkov-bsp-problemite-v-obrazovanieto-ne-se-reshavat-samo-sas-zakon.html", "text": "„Когато става въпрос за решаване на проблемите в образованието ни, то реформа само със закон едва ли ще ги реши, защото да не забравяме, че нов закон бе гласуван преди година и половина, а резултатът всичко го виждаме. Ние дори го атакувахме в Конституционния съд, защото той създава големи проблеми.” Това заяви зам.-председателят на ПГ на „БСП за България” Крум Зарков по БНР, съобщиха от пресцентъра на БСП. Според него никой обаче не казва какво точно искаме да се случи в образователната ни система и как да задържим децата в училище.\r\nПо повод инициативите на БСП Крум Зарков продължи с темата за българските производители. „Производители в други европейски държави получават в пъти повече субсидии отколкото българските”, коментира той и допълни, че предложенията на левицата засягат проблемите на българските производители. Той посочи като един от тях определянето кои стоки да бъдат обозначени като български и кои не. „Защо нашите предложения не минаха, може би защото управляващите смятат, че това е закон на опозицията и затова той не мина, а не защото е добър”, категорично заяви Зарков и допълни, че БСП предлага също търговските вериги у нас да предлагат определено количество български стоки.\r\nЗа корупционния закон Крум Зарков заяви, че този на управляващите няма да проработи и затова левицата е предложила свой работещ вариант с антикорупционна агенция. „Ние трябва ясно да си отговорим на въпроса, дали агенцията, органът ще разследва или не, дали президентът ще назначава председателя му или не?”, обясни Крум Зарков и допълни, че предложението на левиацата е да има агенция, която да бъде независима и затова председателят й да се назначава от президента, за разлика от предложенията на управляващите.", "date": "2017.09.17", "title": "Крум Зарков, БСП: Проблемите в образованието не се решават само със закон"}
{"url": "http://www.focus-news.net/news/2017/09/17/2436816/vitseprezidentat-iliyana-yotova-razgovarya-sas-studenti-v-denya-na-otvoreni-vrati-na-dondukov-2.html", "text": "Вицепрезидентът Илияна Йотова посрещна група студенти в Деня на отворените врати на президентската институция. Това съобщиха от прессекретариата на държавния глава. Възпитаниците на Университета по библиотекознание и информационни технологии, ръководени от проф. д-р Мариела Модева разговаряха с вицепрезидента по актуални теми, свързани с нейната работа, както и такива, представляващи интерес за бъдещите бакалаври.\r\nСтудентите от специалност \"Информационни технологии в съдебната администрация\" зададоха въпроси относно правомощията на Илияна Йотова и по-специално за Комисията по помилвания. Младите гости на вицепрезидента поставиха и други важни теми в дискусията като използването на специализирани информационни ресурси за нуждите на съдебната администрация. \r\nСтудентите от специалност \"Информационни ресурси на туризма\" разговаряха с вицепрезидента Йотова за възможностите за рекламиране на България като туристическа дестинация, особено в контекста на предстоящото за страната ни председателство на Съвета на Европейския съюз. Бъдещите бакалаври споделиха с Илияна Йотова очакването си държавните институции да бъдат по-отзивчиви към проблемите на младите хора.", "date": "2017.09.17", "title": "Вицепрезидентът Илияна Йотова разговаря със студенти в Деня на отворени врати на „Дондуков“ 2"}
{"url": "http://www.focus-news.net/news/2017/09/17/2436817/mkd-makedoniya-spored-predsedatelya-na-voenniya-komitet-na-nato-rusiya-se-gotvi-za-seriozna-voyna.html", "text": "Председателят на Военния комитет на НАТО ген. Петър Павел заяви по време на среща в Тирана, че има основания за загриженост относно Русия и нейните военните маневри в Беларус \"Запад-2017\", предаде македонската медия \"МКД\".\r\nСпоред него учението може да се разглежда като \"сериозна подготовка за голяма война\". Ген. Павел посочи, че НАТО \"не се конкурира с Русия за Западните Балкани\".Той добави , че НАТО засилва усилията си да възстанови военната комуникация с Русия, за да се избягват \"нежеланите последствия от потенциални инциденти по време на учения\".\r\n\"Когато разглеждаме маневрите \"Запад 2017\" на Русия, не трябва да има никакво безпокойство. Но когато погледнем по-широката картина, трябва да бъдем загрижени, защото Русия не е прозрачна \", посочи ген. Павел на годишната конференция на Военния комитет на НАТО, която бе открита в петък в албанската столица Тирана, където теми са борбата срещу тероризма, положението в Западните Балкани и новата стратегия на САЩ в Афганистан.\r\nПавел добави , че проблемите в страните от Западните Балкани могат да се появят от радикализма, организираната престъпност, миграцията, икономическите проблеми или от \"злокачественото влияние на Русия\".\r\n\"Ние не се конкурираме с Русия по отношение на Западните Балкани. Ние сме съсредоточени главно върху стабилността и сигурността на региона\", каза Павел, добавяйки, че няма планове за намаляване на броя на войските в Косово или за определяне на краен срок за тяхното присъствие там. Виктор Турмаков", "date": "2017.09.17", "title": "\"МКД\" (Македония): Според председателя на Военния комитет на НАТО Русия се готви за сериозна война"}
{"url": "http://www.focus-news.net/news/2017/09/17/2436818/pazardzhik-trevi-i-hrasti-goryat-v-blizost-do-velingrad.html", "text": "Треви и храсти горят в близост до Велинград, предаде репортер на Агенция \"Фокус\".", "date": "2017.09.17", "title": "Пазарджик: Треви и храсти горят в близост до Велинград"}
{"url": "http://www.focus-news.net/news/2017/09/17/2436819/rosen-zhelyazkov-daeu-2018-g-shte-e-klyuchova-po-otnoshenie-na-komponentite-na-e-upravlenieto-registrite-i-povishavaneto-na-digitalnite-umeniya.html", "text": "От 2007 г. датират централизираните опити в посока към е-управление, но оттогава хората се умориха да слушат за реформи, развитие и промяна. Едва през настоящата 2017 г. за първи път бяха очертани много ясно параметрите на промяната на цялостния подход и на модела на административно обслужване. Това коментира председателят на Държавната агенция \"Електронно управление\" (ДАЕУ) Росен Желязков в седмичното обзорно предаване \"Неделя 150\" на БНР, съобщиха от пресцентъра на ДАЕУ. Желязков припомни, че досега електронното управление се е свеждало до самоцелно електронизиране на конкретни административни услуги и до дигитализация на аналогови процеси. \r\nЗа първи път фокусът на усилията е насочен към гражданите и към бизнеса и подходът залага на конкретни мерки за облекчаване на административното регулиране, подчерта Росен Желязков. По думите му, облекчаването на тежестта за гражданите е приоритет, който обаче е свързан с мащабни законодателни промени и това ще бъде продължителен процес. В момента съществуват над 2500 административни режими - разрешителни, лицензи, удостоверения и т.н. В резултат от тях се появяват редица други, които често нямат нормативна опора, посочи Желязков, като даде за пример Закона за радиото и телевизията. ЗРТ изисква от кандидатите за лицензия за радио или телевизионна дейност да подават писмено заявление до Съвета за електронни медии, като прилагат към него удостоверение за търговска регистрация. Законът за Търговския регистър обаче забранява това изискване. Такава проверка може да се извърши по електронен път без необходимост от какъвто и да било документ, посочи Росен Желязков. \r\n\"Затова първо трябва да подредим нещата със съответните законодателни промени, всички процедури и процесите в администрацията да бъдат оптимизирани. След това трябва да се направя общите компоненти на електронното управление, които са задължителни за използване и едва тогава да се премине към електронизацията на услугите. Този подход вече се прилага и през 2018 г. основният акцент ще падне върху обмена на данни между регистрите на отделните администрации, електронния документооборот между тях, паралелно с процесите на промяна на законодателството\", заяви председателят на ДАЕУ. \r\nДо края на годината администрациите имат ангажимент да се присъединят към междурегистровия обмен на данни, най-малко по отношение на вече обявените 12 удостоверителни услуги, които трябва да отпаднат на хартиен носител, напомни Росен Желязков. Прелгедът на административните режими и услуги също така установи, че голяма част от данните, налични в администрациите, все още са на хартия, а регистрите са непълни. До края на годината са възложени действия в посока на дигитализация на хартиените масиви и за попълване на празнотите в регистрите. \r\nГоляма част от реализираните от 2007 г. насам проекти, свързани с е-управлението, са правени с грантови средства и отговарят на моментни и ефимерни индикатори без да имат ефект върху цялата система. \"Затова е необходимо средства за е-управление да се отпускат само когато администрациите могат да докажат, че имат за цел постигането на конкретен резултат. Когато са налице усилията, има целенасоченост и яснота на резултата, тогава ще има и ресурс. Резултатите трябва да бъдат видими\", категоричен беше Желязков. Затова за първи път през 2017 г. администрациите бяха длъжни в рамките на бюджетната процедура да представят планираните от тях разходи за информационни и комуникационни активи (ИКТ) през следващата бюджетна година. \r\n\"За 2018 г. ще знаем какви са намеренията на администрациите, за да има целенасочено въздействие по посока не на самоцелно придобиване на ИКТ-активи, а на такива, които имат отношение към електронното управление; към подобряването на административното обслужване на гражданите, а не за канцеларски нужди на самите администрации\", каза председателят на ДАЕУ. Анализът към момента показва, че голяма част от средствата за ИКТ са за придобиване на хардуер и софтуер, който не обслужва процесите по предоставяне на административни услуги като цяло, а обслужва нуждите от по-добро офис оборудване.\r\nПредседателят на ДАЕУ припомни, че до момента под е-управление се е разбирало придобиване на хардуер и на определени активи, които обаче не са свързани с е-управлението. \"Електронното управление не е просто технология - сървъри, системи, мрежи, оперативна съвместимост, а е именно управление и процеси в администрацията. Първо трябва да подобрим управлението и след това да го направим електронно. Затова ресурсите трябва да са целенасочени, а ДАЕУ работи не толкова за крайния потребител, колкото работи за самите администрации\", поясни Росен Желязков.\r\nОчакваме партньорство с народните представители за необходимите промени в законодателството по отношение на облекчаването на регулаторната и административната тежест. Въпросът е измененията да са синхронизирани, за да не се налага един закон да се разглежда няколко пъти, допълни Желязков.\r\n2018 г. ще е ключова по отношение на компонентите на е-управлението, регистрите и повишаването на дигиталните умения, най-вече в администрациите, които стоят най-близо до гражданите. \"Процесът вече започнал и занапред гражданите все по-малко и по-малко ще имат досег с чиновниците. В тази посока работим\", заяви още председателят на Държавната агенция \"Електронно управление\" пред БНР.", "date": "2017.09.17", "title": "Росен Желязков, ДАЕУ: 2018 г. ще е ключова по отношение на компонентите на е-управлението, регистрите и повишаването на дигиталните умения"}
{"url": "http://www.focus-news.net/news/2017/09/17/2436820/ria-novosti-ministerstvoto-na-otbranata-na-rusiya-otgovori-na-obvineniyata-na-pentagona-za-udar-po-siriyskata-opozitsiya.html", "text": "Прессекретарят на руското министерство на отбраната генерал-майор Игор Конашенков заяви, че командването на руската авиация в Сирия своевременно е съобщило на американските си партньори за границите на военната операция в Деир ез Зор, предаде РИА Новости.\r\nТака той отговори на обвиненията оглавяваната от САЩ Коалиция за това, че руската авиация е нанесла удар по позициите на „Сирийските демократически сили“ в близост до град Деир ез Зор, при който „рани са получили бойци от редиците на партньорите на коалиция“. \r\nГенерал-майор Конашенков  подчерта, че руската авиация нанася прецизни удари единствено по потвърдени от няколко канала цели в контролираните от „Ислямска държава“ райони на Сирия. „На първо място се унищожават огневите точки на терористите, от които се води масиран огън по сирийската войска“, добави той.  Виктор Турмаков", "date": "2017.09.17", "title": "РИА Новости: Министерството на отбраната на Русия отговори на обвиненията на Пентагона за удар по сирийската опозиция"}
{"url": "http://www.focus-news.net/news/2017/09/17/2436821/prezidentat-rumen-radev-shte-bade-na-rabotno-poseshtenie-v-sasht-za-uchastie-v-72-rata-sesiya-na-obshtoto-sabranie-na-oon.html", "text": "От 18 до 24 септември президентът Румен Радев ще бъде на работно посещение в САЩ. Това съобщиха от прессекретариата на държавния глава. Държавният глава ще представи България в рамките на 72-рата сесия на Общото събрание на ООН. На 18 септември президентът Радев ще участва в годишния форум „Отдаване на почит към героите на световната кампания срещу екстремизма и нетолерантността“ и ще направи изказване. Държавният глава ще разговаря и с еврейски организации от САЩ.\r\nНа 19 септември българският президент ще участва в тържественото откриване на Общия дебат на 72-рата сесия на Общото събрание на ООН, след което ще проведе двустранни срещи със свои колеги.\r\nНа 20 септември държавният глава Румен Радев ще направи изказване пред Общото събрание на ООН (около 19.00 часа българско време).\r\nБългарският президент ще участва в Глобален бизнес форум на Майкъл Блумбърг и ще проведе среща с президента на Световна банка Джим Йон Ким и с други свои колеги. По-късно през деня Румен Радев ще участва в конференция, посветена на предотвратяването на използването на интернет за терористични цели.\r\nНа 21 септември държавният глава ще проведе работна среща с представители на американски компании, организирана от Бизнес съвета за международно разбирателство и ще ги запознае с възможностите за инвестиции в България. \r\nНа 22 септември президентът Радев ще проведе среща с Генералния секретар на ООН Антониу Гутериш. По-късно държавният глава ще посети българската църква в Ню Йорк и ще проведе в сградата на Генералното консулство на Република България в Ню Йорк среща с представители на българската общност.\r\nНа 23 и 24 септември държавният глава ще посети Чикаго и ще се срещне с представители на българската общност. Румен Радев ще разговаря и с младите български професионалисти, работещи във финансовото Сити на града и ще посети едно от българските училища в Чикаго - „Джон Атанасов”.\r\nВ делегацията, ръководена от българския държавен глава е и заместник министър-председателят по правосъдната реформа и министър на външните работи Екатерина Захариева.", "date": "2017.09.17", "title": "Президентът Румен Радев ще бъде на работно посещение в САЩ за участие в 72-рата сесия на Общото събрание на ООН"}
{"url": "http://www.focus-news.net/news/2017/09/17/2436822/zigmar-gabriel-problemat-s-kndr-ne-mozhe-da-se-reshi-bez-satrudnichestvoto-na-rusiya-sasht-i-kitay.html", "text": "Според германския външен министър Зигмар Габриел конфликтът около КНДР е невъзможен за разрешаване без сътрудничеството между Русия, САЩ и Китай, предаде ТАСС, позовавайки се на германски медии.\r\n„Без сътрудничество между тези три страни няма да решим проблема“, заяви министърът. Той призова към „ново стартиране на политиката на  разведряване“ в международните отношения. \r\nЗа разрешаването на конфликта около КНДР, според него, е необходима „комбинация от санкции и дипломатически предложения“. Габриел предупреди, че примерът на КНДР може да стане заразителен и да доведе до това, че „и други държави ще се опитат да получат достъп до атомно оръжие“.  Виктор Турмаков", "date": "2017.09.17", "title": "Зигмар Габриел: Проблемът с КНДР не може да се реши без сътрудничеството на Русия, САЩ и Китай"}
{"url": "http://www.focus-news.net/news/2017/09/17/2436823/afp-kuveyt-dade-na-poslanika-na-severna-koreya-edin-mesets-za-da-napusne-stranata.html", "text": "Кувейт даде на посланика на Северна Корея в страната един месец, за да напусне страната и ще намали равнището ан дипломатическите си връзки с Пхенян, предаде  AFP.\r\n„Севернокорейското дипломатическо представителство ще бъде намаляващо до шарже д’афер и трима дипломати“, съобщи запознат със случая кувейтски дипломатически служител, запознат с въпроса, помолил да остане анонимен. \r\nТези мерки следват посещението от преди две седмици на кувейтския емир Шейх Сабах ал Ахмад ал Сабах във Вашингтон. Виктор Турмаков", "date": "2017.09.17", "title": "AFP: Кувейт даде на посланика на Северна Корея един месец, за да напусне страната"}
{"url": "http://www.focus-news.net/news/2017/09/17/2436824/pazardzhik-furgon-i-pristroyka-kam-hotel-goryat-vav-velingrad.html", "text": "Фургон и пристройка към хотел горят във Велинград, предаде репортер на Агенция \"Фокус\". Гостите и персонала на хотела са извън сградата. Пожарът е обхванал и сухи треви зад хотела. На място има екип на пожарната.", "date": "2017.09.17", "title": "Пазарджик: Фургон и пристройка към хотел горят във Велинград"}
{"url": "http://www.focus-news.net/news/2017/09/17/2436825/ria-novosti-v-severozapaden-pakistan-e-progarmyal-vzriv.html", "text": "Най-малко петима души са загинали при взрив на дистанционно активирана бомба в Северозападен Пакистан, предаде РИА Новости.\r\nИнцидентът се е случил в района на град Навагай. Бомбата е била поставена на път и е била взривена при преминаване на автомобил. Силите за сигурност са отцепили територията и са започнали да издирват предполагаемите терористи. \r\nДо момента нито една от действащите в района терористични организации не е поела отговорност за нападението.  Виктор Турмаков", "date": "2017.09.17", "title": "РИА Новости: В Северозападен Пакистан е прогърмял взрив"}
{"url": "http://www.focus-news.net/news/2017/09/17/2436826/benovska-otnovo-shte-pita-v-5-sledobed-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Фокусът на предаването отново ще бъде: \"Сигурността, Правосъдието, Изкуството, глупако!\". Нейни събеседници в днешното издание на предаването ще бъдат: вицепремиерът по обществен ред и сигурност, министър на отбраната и лидер на ВМРО Красимир Каракачанов, председателят на комисията по правни въпроси в 44-тото НС Данаил Кирилов от ГЕРБ, членът на ВСС и председател на Етичната комисия Ясен Тодоров и художникът и ПР на БСП Валентин Иванов - Кардамски. \r\nПовторението гледайте по Канал 3 и слушайте по К2 от 22.30. Пишете на benovskapita@gmail.com", "date": "2017.09.17", "title": "Беновска отново ще пита в 5 следобед: Кой и на какво основание иска и може ли да управлява България"}
{"url": "http://www.focus-news.net/news/2017/09/17/2436827/reuters-ayatollah-ali-hameney-predupredi-sasht-da-ne-dopuskat-pogreshni-hodove-otnosno-yadrenoto-sporazumenie.html", "text": "Върховният духовен лидер на Иран Аятоллах Али Хаменей заяви, че страната ще реагира силно спрямо всеки „погрешен ход“ на САЩ относно ядреното споразумение между Техеран и световните сили. Той заяви това дни, след като президентът на САЩ Доналд Тръмп посочи, че Иран нарушава „духа“ на споразумението, предаде  Reuters.\r\n„Иранската нация стои непоклатима и всеки погрешен ход на САЩ относно ядреното споразумение ще се сблъска с реакцията на Ислямската република“, заяви Али Хаменей в ефира на националната телевизия на Иран.  Виктор Турмаков", "date": "2017.09.17", "title": "Reuters: Аятоллах Али Хаменей предупреди САЩ да не допускат „погрешни ходове“ относно ядреното споразумение"}
{"url": "http://www.focus-news.net/news/2017/09/17/2436828/sport-braziliya-specheli-voleybolniya-turnir-kupa-na-golemite-shampioni-v-yaponiya.html", "text": "Мъжкият национален отбор по волейбол на Бразилия победи Япония и спечели турнира „Купа на големите шампиони“.  Срещата завърши с резултат 3:0 (25:17, 25:15, 25:22) в полза на бразилския отбор.\r\nБразилците събраха 12 точки на турнира, но заради допълнителни показатели задминаха притежаващите същия брой точки италианци, които остават на второ място. Иран завоюва бронзов медал с девет точки.  Виктор Турмаков", "date": "2017.09.17", "title": "Спорт: Бразилия спечели волейболния турнир „Купа на големите шампиони“ в Япония"}
{"url": "http://www.focus-news.net/news/2017/09/17/2436829/gd-granichna-politsiya-35-km-e-opashkata-ot-tovarni-avtomobili-na-izhod-na-gkpp-dunav-most-vidin-kolonata-na-lesovo-e-15-km.html", "text": "Към 13.30 часа на изход на ГКПП \"Дунав мост - Видин\" има опашка с дължина 3,5 км. Това съобщиха от пресцентъра на ГД \"Гранична полиция\". На българо-турската граница трафикът е нормален на всички гранични контролно-пропускателни пунктове, на ГКПП \"Лесово\" има 1,5 км колона от изчакващи товарни автомобили на изход. Нормален е трафикът на всички пунктове на границите със Сърбия, Македония и Гърция.\r\nФериботът Оряхово-Бекет работи само през деня, поради ниското ниво на река Дунав.", "date": "2017.09.17", "title": "ГД \"Гранична полиция\" : 3,5 км е опашката от товарни автомобили на изход на ГКПП \"Дунав мост - Видин\", колоната на \"Лесово\" е 1,5 км"}
{"url": "http://www.focus-news.net/news/2017/09/17/2436830/pazardzhik-5154-dobrovoltsi-pochistiha-197-zamarseni-mesta-v-oblastta.html", "text": "5154 доброволци почистиха 197 замърсени места в област Пазарджик в рамките на националната кампания „Да изчистим България заедно 2017“, съобщи за Радио „Фокус“ – Пазарджик Мария Ловчинова от областната администрация. Тя уточни, че областният управител Стефан Мирев и екипът на областна администрация Пазарджик са почистили замърсените участъци около водоема в село Звъничево. „Директорът на РИОСВ Пазарджик Костадин Гешев и служителите на администрацията почистиха от отпадъци бреговата зона на яз. „Батак“ в местността „Дъното“. Към общинските и регионални депа са извозени 343 тона отпадъци“, допълни Ловчинова. Тя каза също, че  депонирането на отпадъците продължава и днес.\r\nВаня НИКОЛОВА", "date": "2017.09.17", "title": "Пазарджик: 5154 доброволци почистиха 197 замърсени места в областта"}
{"url": "http://www.focus-news.net/news/2017/09/17/2436831/premierat-boyko-borisov-shtastliv-sam-che-stolitsata-ni-prodalzhava-da-se-razviva-uspeshno.html", "text": "Православната църква почита Светите мъченици Вяра, Надежда и Любов и тяхната майка София. Честит празник на всички именици. Бъдете живи и здрави. Днес е и Денят на София, щастлив съм, че столицата ни продължава да се развива успешно. Това написа премиерът Бойко Борисов в профила си в социалната мрежа \"Фейсбук\".", "date": "2017.09.17", "title": "Премиерът Бойко Борисов: Щастлив съм, че столицата ни продължава да се развива успешно"}
{"url": "http://www.focus-news.net/news/2017/09/17/2436832/ria-novosti-v-kishinev-se-provezhda-miting-sreshtu-smesenata-izbiratelna-sistema.html", "text": "В Кишинев пред сградата на парламента се провежда митинг срещу въвеждането на смесена избирателна система в Молдова. По-рано през юни парламентът  на страната утвърди преход към тази система. Гласуването предизвика митинги както за, така и против решението, предаде РИА Новости.\r\nПървоначално протестът се е планирал да се състои на централния площад в Кишинев, но в последствие поради спортно събитие е взето решение той да се проведе пред парламента. \r\nВ митинга участват представители и привърженици на извънпарламентарни политически сили като „Платформа достойнство и истина“ начело с Андриан Настасе, партия „Действие и солидарност“ на бившия министър на образованието Мая Санду. Участват представители на парламентарната Либерал-демократична партия, чийто бивш председател Владимир Филат е осъден на девет години затвор за корупция. \r\nОрганизаторите отбелязват, че протестът няма да е последен. Основно искане е отмяната на закона за смесената система. Според данни на полицията на Молдова в протеста участват около 1500 души. Той преминава спокойно при засилено присъствие на силите на реда.  Виктор Турмаков", "date": "2017.09.17", "title": "РИА Новости: В Кишинев се провежда митинг срещу смесената избирателна система"}
{"url": "http://www.focus-news.net/news/2017/09/17/2436833/iliana-benovska-g-n-tsatsarov-shte-se-samosezirate-li-ima-li-emko-geyt-ima-li-otvlichaniya-geyt-ima-li-gripen-geyt-ima-antikoruptsiya-geyt-ima-li-btv-nova-tv-geyt-ima-li-vot-na-nedoverie-geyt-i-tsvetan-vasilev-li-e-porachitel-na-tezi-geytove.html", "text": "Г-н Цацаров, ще се самосезирате ли за шумният или сред „тишината  в спалнята“ опит на политиците в опозиция Румен Петков и Татяна Дончева да атакуват ВПК на България, защитавайки оръжейното дружество с отнет лиценз „Емко“ и псевдособственика му Емилян Гебрев? Нека да знаем кой и заради какви интереси клати ВПК, министъра на икономиката Караниколов, вицето и министър на отбраната Каракачанов и премиера и лидер на ГЕРБ Бойко Борисов. Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването.  \r\nГ-н Цацаров, ще се самосезирате ли за обвиненията по отвличанията на екссъветника от ДАНС Алексей Петров срещу ексзаместник-главния прокурор Бойко Найденов?\r\nГ-н Цацаров, ще се самосезирате ли защо президентът Радев така страстно защитава покупката на самолети „Грипен“ и вещае, че ако купим други „ще приземим авиацията“?  \r\nГ-н Цацаров, ще се самосезирате ли защо председателят на БСП Корнелия Нинова така упорито иска антикорупционният орган на България да е под командването на президента Радев и е против ролята на НС в борбата срещу корупцията?\r\nГ-н Цацаров, ще се самосезирате ли защо двете частни ефирни телевизии БТВ и Нова услужливо и едностранно се месят в политиката? \r\nГ-н Цацаров, ще се самосезирате ли защо проверяваният от прокуратурата заместник-председател на 44 НС Марешки иска вот на недоверие и се опитва да подклажда протести срещу правителствата? \r\nГ-н Цацаров, ще се самосезирате ли и дали зад всички тези „гейтове“ не стои фалиралият КТБ Цветан Василев? \r\nАз съм Беновска и питам.", "date": "2017.09.17", "title": "Илиана Беновска: Г-н Цацаров, ще се самосезирате ли има ли „Емко-гейт“, има ли „Отвличания-гейт“, има ли „Грипен-гейт“, има „Антикорупция-гейт“, има ли „БТВ-Нова ТВ-гейт“, има ли „Вот на недоверие-гейт“ и Цветан Василев ли е поръчител на тези „гейтове“"}
{"url": "http://www.focus-news.net/news/2017/09/17/2436834/pazardzhik-potushen-e-pozharat-vav-velingrad-nyama-postradali.html", "text": "Потушен е пожарът във Велинград, предаде репортер на Агенция \"Фокус\". В гасенето на огъня се е включила и тежка техника. Няма пострадали.", "date": "2017.09.17", "title": "Пазарджик: Потушен е пожарът във Велинград, няма пострадали"}
{"url": "http://www.focus-news.net/news/2017/09/17/2436835/washington-post-700-kmeta-ot-kataloniya-zayaviha-che-shte-podkrepyat-provezhdaneto-na-referenduma-za-nezavisimostta.html", "text": "Повече от 700 кмета от Каталония се събраха в неделя, 17 септември, в Барселона, за да демонстрират сила, въпреки натиска на испанското централното правителство те да не провеждат референдум за независимостта на североизточния регион, пише  Washington Post.\r\nСтотици кметове се събраха в неделя с президента на Каталонската автономия Карлес Пуигдемон и с кмета на Барселона Ада Колау в Барселона – основния град на областта.\r\n„Ние няма да се уплашим. Това не е за независимост, а за правата ни“, заяви Колоу.\r\nИспанската полиция в събота конфискува от покрайнините на Барселона печатни материали в подкрепа на референдума. Операцията следва такава от петък, по време на която бяха иззети 100 хил. плаката. \r\nПуигдемон благодари на кметовете, че не са отстъпили пред властите и посочи, че повечето каталонци възнамеряват твърдо да гласуват, въпреки забраната. \r\n„Каталонската регионална полиция има нареждане да арестува кметовете, ако те отказват да се появят на разпит“, заяви главният прокурор на Испания Хосе Мануел Маза.  Виктор Турмаков", "date": "2017.09.17", "title": "Washington Post: 700 кмета от Каталония заявиха, че ще подкрепят провеждането на референдума за независимостта"}
{"url": "http://www.focus-news.net/news/2017/09/17/2436836/blagoevgrad-15-km-e-opashkata-ot-tovarni-avtomobili-na-izhod-na-gkpp-kulata.html", "text": "1,5 км е опашката от товарни автомобили на изход на ГКПП \"Кулата\", предаде репортер на Агенция \"Фокус\". Работят всички гишета. Няма опашки от леки автомобили и преминаването на автомобили през пункта става за няколко минути.", "date": "2017.09.17", "title": "Благоевград: 1,5 км е опашката от товарни автомобили на изход на ГКПП \"Кулата\""}
{"url": "http://www.focus-news.net/news/2017/09/17/2436837/tsvetan-tsvetanov-v-opaka-aktiviziraneto-na-strukturite-na-gerb-e-parvostepenna-zadacha-za-predstoyashtite-mestni-izbori.html", "text": "ГЕРБ е отговорна партия и започваме подготовката си за местните избори още сега. Срещите с хората винаги са били най-важната част от работата ни и затова не са спирали. Това заяви председателят на ПГ на ГЕРБ и зам.-председател на партията Цветан Цветанов по време на среща с общинското ръководство на партията в Опака, съобщиха от пресцентъра на ПП ГЕРБ. \"Когато се срещаме с хората трябва винаги да им показваме реални политики, които правят кметовете, общинските съветници и депутатите от ГЕРБ\", коментира Цветанов. Той припомни, че първата стъпка, която реализира правителството на Бойко Борисов и ГЕРБ беше увеличението на минималната пенсия от 160 на 180 лв. \"Държавата се ангажира да увеличи и бюджета в образователната сфера с над 300 млн. лв. Държавата ще увеличи тези разходи, но няма да увеличи дефицита. По ОП \"Региони в растеж\" още 600 млн. лв. ще влезнат в образователната инфраструктура като ще се изгради по-добра среда за учениците. В областта на земеделието също има възможност за подобряване на инфраструктурата\", каза още Цветанов. Председателят на ПГ на ГЕРБ заяви, че пред правителството има много и различни възможности, които страната ни ще реализира. Помощта, която оказва правителството дори и на общини, които не се управляват от ГЕРБ, е доказателство, че управлението работи за интереса на всички български граждани, без значение в кой район на страната живеят. По този начин демонстрираме новите начини за правене на политика, подчерта Цветанов. Работим с всички кметове, за да видят хората, че не делим регионите на наши и ваши. Заместник-председателят на партията обяви пред общинското ръководство на ГЕРБ - Опака, че активизирането на структурите на партията на местно ниво е първостепенна задача за предстоящите избори. \"Да се правят всякакви инициативи във всички населени места е важно, защото така, заедно с хората, ще се подготвим за една потенциална победа на следващите избори. \r\nНа първо място трябва да бъдем хора и да влизаме в положението на всеки един човек. Трябва да спечелим избирателя като покажем че работим в негов интерес\", подчерта още Цветан Цветанов.", "date": "2017.09.17", "title": "Цветан Цветанов в Опака: Активизирането на структурите на ГЕРБ е първостепенна задача за предстоящите местни избори"}
{"url": "http://www.focus-news.net/news/2017/09/17/2436838/blagoevgrad-politseyski-patrul-s-registratsionen-nomer-1424-snabden-s-radar-e-razpolozhen-na-glaven-pat-e-79-v-rayona-na-s-dolna-gradeshnitsa-v-posoka-gkpp-kulata.html", "text": "Полицейски патрул с регистрационен номер 1424, снабден с радар, е разположен на главен път Е-79, в района на с. Долна Градешница, в посока ГКПП-\"Кулата\", предаде репортер на Агенция \"Фокус\".", "date": "2017.09.17", "title": "Благоевград: Полицейски патрул с регистрационен номер 1424, снабден с радар, е разположен на главен път Е-79, в района на с. Долна Градешница, в посока ГКПП-\"Кулата\""}
{"url": "http://www.focus-news.net/news/2017/09/17/2436839/mkdmakedoniya-dnes-se-provezhda-gey-prayda-v-belgrad-shte-prisastvat-premiera-barnabich-i-drugi-ministri.html", "text": "Гей прайда по улиците на сръбската столица Белград се провежда под мотото „За промяна“ и ще бъде открит от „кръстницата“ на Прайда – певицата Йелена Карлеуша, предава македонската „МКД“.\r\nВ мероприятието ще участват, както е обявено, Министър-председателят на Сърбия Ана Бърнабич, няколко министри, кметът на Белград Синиша Мали, лидерът на Либерално-демократическата партия Чедомир Йованович и др.\r\nПрайдът е започнал около 12 часа на обяд, като участниците са се събрали на Цветният площад, като от там той ще премине през улица Крал Милан, Теразие и Коларчева улица до Площадът на Републиката.\r\nУлиците, по които ще се движат участниците в мероприятието, са затворени от 8 часа сутринта, а полицията ги е оградила с бетонни барикади.\r\nВ последните три години гей прайдът в Белград премина без инциденти.\r\nПревод и редакция:", "date": "2017.09.17", "title": "„МКД“(Македония): Днес се провежда Гей прайда в Белград, ще присъстват премиера Бърнабич и други министри"}
{"url": "http://www.focus-news.net/news/2017/09/17/2436840/ministar-nikolay-nankov-shte-otkrie-mezhdunarodnata-konferentsiya-opazvane-i-ustoychivo-izpolzvane-na-vodite-v-balgariya.html", "text": "Министърът на регионалното развитие и благоустройството Николай Нанков ще открие международната конференция „Опазване и устойчиво използване на водите в България“. Това съобщиха от пресцентъра на Министерство на регионалното развитие и благоустройството. Форумът ще се проведе на 18 септември, от 09.00 часа, в „Гранд Хотел София“.", "date": "2017.09.17", "title": "Министър Николай Нанков ще открие международната конференция „Опазване и устойчиво използване на водите в България“"}
{"url": "http://www.focus-news.net/news/2017/09/17/2436841/blagoevgrad-politseyski-patrul-sas-sofiyska-registratsiya-4377-snabden-s-radar-e-razpolozhen-na-vhoda-na-kresnenskoto-defile-predi-vtoriya-tunel-v-posoka-gkpp-kulata.html", "text": "Полицейски патрул със софийска регистрация 4377, снабден с радар, е разположен на входа на Кресненското дефиле, преди втория тунел, в посока ГКПП-\"Кулата\", предаде репортер на Агенция \"Фокус\".", "date": "2017.09.17", "title": "Благоевград: Полицейски патрул със софийска регистрация 4377, снабден с радар, е разположен на входа на Кресненското дефиле, преди втория тунел, в посока ГКПП-\"Кулата\""}
{"url": "http://www.focus-news.net/news/2017/09/17/2436842/ministar-boil-banov-grazhdanite-na-sofiya-tvoryat-evropeyskoto-badeshte-na-svoya-grad.html", "text": "Министърът на културата Боил Банов приветства столичани и гостите на града по случай днешния празник. Това съобщиха от пресцентъра на Министерство на културата. В поздравителния адрес на министър Боил Банов се посочва: \r\n\"Уважаема госпожо Фандъкова, госпожи и господа, прекрасният ни град - столицата на България, за пореден път отбелязва своя специален ден, на който почитаме и светите мъченици София и нейните дъщери Вяра, Надежда и Любов. За мен е чест да Ви поздравя с този празник, събрал историята, духа и бъдещето на София. Тук можем да се разходим по антични римски пътища, да посетим уникални археологически паметници от много епохи, да се включим в авангардни театрални постановки, да си купим билети за оперни спектакли на световно ниво, да се насладим на стойностни изложби и изненадващи арт изяви. С тази своя неповторима атмосфера и дух на толерантност София привлича все повече туристи. Може би чарът на столицата ни се крие и в контраста между новото и старото, които живеят в невероятна симбиоза. Днес, вярна на своя девиз, София продължава да расте пред очите ни, но остава млада по дух - древна и модерна, вечна и постоянно обновяваща се. Превръща се във все по-привлекателно място, във все по-модерен европейски град, който непрекъснато се променя, който предлага все по-добри условия за стартиране на бизнес инициативи и нови проекти, за успешна професионална реализация, в това число и в сферата на културните и творческите индустрии. Радвам се, че г-жа Фандъкова и нейният екип работят изключително успешно за това градът ни не само да се развива и да изглежда все по-добре, но и да показва, да разкрива пред многобройните гости на нашата столица и уникалното ни културно-историческо наследство, с което с основание се гордеем. В навечерието сме на едно голямо предизвикателство – Българското председателство на Съвета на ЕС през 2018 г. Голяма част от събитията, свързани с нашето Председателство, ще се случат именно тук, в нашата столица - люлка на древни цивилизации, модерен град с хиляди различни лица. Уверен съм, че ще продължим да работим в партньорство, както и досега и заедно ще бъдем добри домакини. Поздравявам гражданите на София, които пазят своята история, ценят съвремието и творят европейското бъдеще на своя град\".", "date": "2017.09.17", "title": "Министър Боил Банов: Гражданите на София творят европейското бъдеще на своя град"}
{"url": "http://www.focus-news.net/news/2017/09/17/2436843/the-jerusalem-post-moskva-e-otkazala-na-izrael-da-se-sazdade-buferna-zona-v-siriya.html", "text": "Русия е отхвърлила искането на Израел да се създаде 60-километрова буферна зона между Голанските височини и подкрепяните от Иран въоръжени сили в Сирия, като Москва е гарантирала, че шиитските бойци няма да се приближават на по-малко от пет километра от израелската граница, пише The Jerusalem Post.\r\nМинистър-председателят на Израел Бенямин Нетаняху е повдигал въпроса пред руския президент Владимир Путин и пред американския му колега Доналд Тръмп на няколко пъти, включително преди сключването на споразумението за създаване на зона за деескалация в югозападната част на Сирия през юли.\r\nНовините за отказа на Кремъл дойдоха преди срещата на премиера Нетаняху с американския президент Доналд Тръмп в Ню Йорк, която ще се проведе в понеделник. \r\nИзраелският премиер Нетаняху на няколко пъти повдига въпроса за увеличаващото се влияние на Техеран в Сирия. В телевизионно интервю дадено по-рано тази седмица, той каза, че „Освен, че се опитва да построи атомна бомба,“ Техеран „опитва да закрепи иранската армия в Сирия. Иска да колонизира Сирия, така както вече колонизира Ливан.“\r\nПревод и редакция:", "date": "2017.09.17", "title": "The Jerusalem Post: Москва е отказала на Израел да се създаде буферна зона в Сирия"}
{"url": "http://www.focus-news.net/news/2017/09/17/2436844/blagoevgrad-politseyski-patrul-sas-sofiyska-registratsiya-4336-snabden-s-radar-e-razpolozhen-po-pat-e-79-pri-otbivkata-za-krupnik-i-brezhani-v-posoka-gkpp-kulata.html", "text": "Полицейски патрул със софийска регистрация 4336, снабден с радар, е разположен на път Е-79 при отбивката за Крупник и Брежани, в посока ГКПП-\"Кулата\", предаде репортер на Агенция \"Фокус\".", "date": "2017.09.17", "title": "Благоевград: Полицейски патрул със софийска регистрация 4336, снабден с радар, е разположен по път Е-79 при отбивката за Крупник и Брежани, в посока ГКПП-\"Кулата\""}
{"url": "http://www.focus-news.net/news/2017/09/17/2436845/pazardzhik-nyama-shteti-v-gorskiya-fond-ot-pozhara-kray-velingrad-gasitelnite-deystviya-prodalzhavat.html", "text": "Сухи треви и стърнища горят в района между село Драгиново и Велинград, съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той уточни, че сигналът са пожара е подаден около обяд. „На място са служители на пожарната и местното горско стопанство. Няма щети в горския фонд на този етап, но гасенето продължава“, уточни Стоянов.\r\nВаня НИКОЛОВА", "date": "2017.09.17", "title": "Пазарджик: Няма щети в горския фонд от пожара край Велинград, гасителните действия продължават"}
{"url": "http://www.focus-news.net/news/2017/09/17/2436846/afp-hamas-se-e-saglasila-na-stapki-vodeshti-kam-obedinenie-na-palestinskite-oblasti.html", "text": "Групировката „Хамас“ се е съгласила на стъпки, водещи към помирение с президента на Палестинската Автономия Махмуд Абас и организацията му „Фатах“, като обяви, че ще разпусне правителството на Ивицата Газа и е готова да проведе нови избори в областта, предава AFP, като се позовава на съобщение от групировката.\r\nСъобщението бе пуснато, след разговорите проведени между лидерите на „Хамас“ и египетски дипломати миналата седмица и влошаващата се хуманитарна ситуация в Ивицата Газа.\r\nОт „Хамас“ съобщават, че са се съгласили на ключови изисквания на „Фатах“: разпускане на т.нар. „административен комитет“, създаден през март и заявиха, че са съгласни да проведат избори в областта и да водят преговори за създаване на обединено правителство.\r\nОсвен това, от групировката са призовали правителството на Палестинската Автономия, базирано в областта на Западния Бряг (на река Йордан) „да дойде в Газа, за да изпълнява своите функции и незабавно да поеме задълженията си“.\r\nРъководителят на „Хамас“ Исмаил Хания се е съгласил на подобни стъпки, след разговорите си с представители на египетското правителство, проведени в Кайро миналата седмица, съобщи за AFP високопоставен служител на групировката.\r\nПревод и редакция:", "date": "2017.09.17", "title": "AFP: „Хамас“ се е съгласила на стъпки, водещи към обединение на палестинските области"}
{"url": "http://www.focus-news.net/news/2017/09/17/2436847/erina-krasteva-regionalen-istoricheski-muzey-ot-obyavyavaneto-si-za-stolitsa-na-knyazhestvo-balgariya-na-3-april-1879-godina-do-dnes-sofiya-ima-64-kmeta.html", "text": "София е обявена за столица на Княжество България на 3 април 1879 година. Това каза в интервю за Агенция „Фокус“ Ерина Кръстева от Дирекция „Връзки с обществеността“ на Регионалния исторически музей- София по повод Деня на София- 17 септември. „Първият кмет на София след Освобождението е Манолаки Ташев, който заема длъжността от 10 февруари 1878 до 8 май 1878 г. Оттогава до днес София има общо 64 кмета“, обясни тя. „Марин Дринов, в качеството си на софийски помощник-губернатор и участник във Временното руско управление, познава качествата на града. София се намира в центъра на земите, населени с българи и Княжеството може да се грижи за тези, които са останали под властта на Османската империя след Освобождението“, посочи Ерина Кръстева. „Дринов убеждава в предимствата на София и руския императорски комисар княз Александър Дондуков-Корсаков: удобство на съобщителните линии и възлово положение при изграждане на бъдеща железопътна мрежа, стратегически предимства в командването на войските, по-голямо число запазени обществени сгради. Това използва Дондуков при искането да премести седалището на Временното руско управление от Пловдив в София и получава разрешение“, обясни тя. „По-късно въпросът е разискван от Учредителното събрание. Драган Цанков слага край на дискусията, казвайки, че имаме две столици - Търново историческа и София правителствена“, коментира Ерина Кръстева. „София е резиденция на княза, а в Търново се осъществява коронация на княза. По този начин се демонстрира и приемственост между Втората и Третата българска държава“, каза още Ерина Кръстева. \r\nБиляна ИВАНОВА", "date": "2017.09.17", "title": "Ерина Кръстева, Регионален исторически музей: От обявяването си за столица на Княжество България на 3 април 1879 година до днес София има 64 кмета"}
{"url": "http://www.focus-news.net/news/2017/09/17/2436848/sport-yuventus-pobedi-sasuolo-s-31-kato-gost.html", "text": "Ювентус победи Сасуоло с 3:1 в гостуването си от четвъртия кръг на италианската Серия „А“, постигайки четвъртата си победа от четири мача в първенството този сезон. Хеттрик за отборът от Торино отбеляза Пауло Дибала, а единственото попадение за домакините отбеляза Матео Политано. Ювентус е начело във временното класиране с 12 точки, колкото има и Интер, но с по-лоша голова разлика, а трети е Наполи с 9 точки. В 16 часа започнаха останалите 6 срещи от кръга.", "date": "2017.09.17", "title": "Спорт: Ювентус победи Сасуоло с 3:1 като гост"}
{"url": "http://www.focus-news.net/news/2017/09/17/2436849/bisera-borisova-psiholog-edna-ot-osnovnite-prichini-za-agresivnoto-povedenie-na-detsata-e-pretovarvaneto-s-prekaleno-mnogo-informatsiya.html", "text": "Според мен една от основните причини за увеличаването на агресията сред децата е претоварването им с прекалено много информация, която не е свързана само с училище, но и с доста време, прекарано пред таблетите и компютрите. Това каза за Радио ‘‘Фокус’’ – Пирин психологът Бисера Борисова. По думите ѝ доста от игрите, които са предназначени за деца, излъчват агресия. „Тази цялата преумора води до едно нервно и психично напрежение, което доста често се излива в пространството като агресивна реакция\", каза още Борисова. По думите ѝ филмите, които децата гледат и това, което наблюдават на улицата, рефлектира върху тях. \"Дори възрастните са доста агресивни напоследък, а децата са като попивателна гъба и повтарят това, което виждат като модел на поведение“, обясни Бисера Борисова.\r\nЛора КАЛЧЕВА", "date": "2017.09.17", "title": "Бисера Борисова, психолог: Една от основните причини за агресивното поведение на децата е претоварването с прекалено много информация"}
{"url": "http://www.focus-news.net/news/2017/09/17/2436850/plovdiv-chitalishte-dimitar-blagoev-2008-g-zapochva-uchebnata-godina-s-blagotvoritelna-initsiativa.html", "text": "Читалище „Димитър Благоев – 2008 г.“ започва учебната година с благотворителна инициатива. Това съобщи за Радио „Фокус” - Пловдив секретарят на читалището Вера Аврионова. От 18 септември в библиотеката на читалището на ул. „Кръстю Пастухов“ 16 пловдивчани ще могат да намерят рисунки с химикал на любими филми и известни личности, дело на секретаря на читалището и ще бъдат разпродадени благотворително за закупуване на техника. „Рисунките са с формат А4, ламинирани. До момента най-голям интерес представлялват тези, които изобразяват филми. Всяка от тях може да бъде закупена на цена от 10 лева, като със средствата ще бъде осигурен скенер за нуждите на библиотеката“, обясни Аврионова. От утре библиотеката към читалището ще посреща своите читатели с ново работно време – от 11.00 до 15.00 часа.\r\nЦветана ТОНЧЕВА", "date": "2017.09.17", "title": "Пловдив: Читалище „Димитър Благоев – 2008 г.“ започва учебната година с благотворителна инициатива"}
{"url": "http://www.focus-news.net/news/2017/09/17/2436851/afp-srabskiyat-premier-koyto-e-gey-se-prisaedini-kam-gey-parada-v-belgrad.html", "text": "Министър-председателят на Сърбия Ана Бърнабич, която открито си признава, че е лесбийка, се присъедини към стотици активисти с флагове с цветовете на дъгата за белградския годишен гей парад, провеждан при засилени мерки за сигурност заради консервативните нрави в страната, предава AFP.\r\nАна Бърнабич, на 41 години, стана един от първите лидери на правителства по света, открито признаващ си, че е гей, когато застана начело на правителството в Белград, но според много активисти, хомофобията остава широко разпространена в страната.\r\n„Сръбското правителство се грижи за всички граждани, независимо дали от мнозинството или малцинствата, за да покаже, че уважава различността“, заяви Бърнабич преди да се присъедини към мероприятието.\r\nМероприятието се провежда при засилени мерки за сигурност, като полицейски хеликоптер постоянно кръжи над районите, в които се провежда прайда.\r\nОсвен това, по улиците, затворени от 8 часа сутринта, са разположени около две хиляди полицаи – два пъти повече от участниците в гей парада, но и два пъти по-малко от миналата година, според организаторите.\r\n„Виждате, че границите на свободата се местят и в това отношение нашето общество е направило огромен прогрес в последните години“, заяви сръбският премиер в интервю, публикувано в неделния брой на сръбско издание.\r\nПревод и редакция:", "date": "2017.09.17", "title": "AFP: Сръбският премиер, който е гей, се присъедини към Гей парада в Белград"}
{"url": "http://www.focus-news.net/news/2017/09/17/2436852/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-tramvaen-relsov-pat-bul-tsar-boris-iii.html", "text": "Въвежда се временна организация на движението във връзка с ремонт на трамваен релсов път бул. „Цар Борис III”. Това съобщиха от пресцентъра на Столична община. На 23 септември 2017 г. (събота) и на 24 септември 2017 г. (неделя) за времето от 08:00 до 16:00 часа ще се извърши ремонт на релсовия път по бул. „Цар Борис  III” в участъка от площад „Руски паметник” до трамвайно ухо „Бъкстон” по маршрута на трамвайни линии №4 и 5. \r\nЗа времето от 04:30 до 16:00 часа на 23 септември 2017 г. (събота) и на 24 септември 2017 г. (неделя) да се въведе следната организация на движението: \r\n- трамвайна линия №4 ще се движи от кв. „Орландовци“ по маршрута си до кръстовище ул. „Алабин” - бул. „Христо Ботев”, надясно по бул. „Христо Ботев”, наляво през площад „Възраждане”, надясно по бул. „Христо Ботев” и наляво по ул. „Алабин” по маршрута до кв. „Орландовци“. \r\n- трамвайна линия №5 да се движи от ТМ ухо „Бъкстон” до кв. „Княжево”. Разкрива се временна автобусна линия № 5-ТМ с маршрут: начална спирка - с код 0890 кв. „Павлово” на ул. „Александър Пушкин” в посока център за автобусна линия №107, ул. „Александър Пушкин”, надясно по бул. „Цар Борис ІІІ”, бул. „Ген. Тотлебен”, надясно по трамвайното платно на бул. „Македония” до бул. „Христо Ботев”, надясно по бул. „Христо Ботев” до бул. „Ген. Скобелев”, надясно по бул. „Ген. Скобелев” до площад „Руски паметник”, бул. “Ген. Тотлебен”, бул. “Цар Борис ІІІ”, наляво по ул. “Александър Пушкин”, крайна спирка - с код 0893  кв. „Павлово” за автобусна линия №107 в посока изход, обратен завой на площад „Знаме на мира” и до началната спирка с код 0890 кв. „Павлово”. \r\nАвтобусите да спират и на спирки: \r\nВ посока център:- с код 0876 кв. „Овча купел” за автобусна линия №260; с код 0589 ж.к. „Бъкстон” – на перона на трамвайната спирка, като се демонтират пана от пешеходната ограда; с код 0686 ж.к. „Красно село” за автобусни линии №63 и 260; - с код 2110 ул. „Нишава” на перона след трамвайната спирка;- с код 0694 ж.к. „Хиподрума” на перона на трамвайната спирка, като се демонтират пана от пешеходната ограда; с код 0645 ж.к. „Лагера” - на перона на трамвайната спирка, като се демонтират пана от пешеходната ограда;- с код 0392 бул. „Цар Борис ІІІ” за автобусни линии №74 и 260; с код 0758 „УМБАЛСМ Пирогов” – на перона на трамвайната спирка, като се демонтират пана от пешеходната ограда; с код 6418 „Площад Руски паметник” – временна в трамвайното платно на бул. „Македония” срещу съществуващата трамвайна спирка в посока кв. „Княжево“; на трамвайната спирка с код 1279 „Площад Македония” в трамвайното платно на бул. „Македония” преди бул. „Христо Ботев” – крайна и начална \r\nВ посока кв. „Княжево“: с код 0362  бул. „Прага” на бул. „Ген. Скобелев” за тролейбусни линии №1 и 5] с код 1297 пл. „Руски паметник” на бул. „Ген. Сколебев” за тролейбусни линии №1 и 5  с код 6132 „УМБАЛСМ Пирогов” на бул. „Ген Тотлебен” след бул. „Пенчо Славейков” с код 2543 „Бул. Цар Борис ІІІ” за автобусни линии №63 и 260 с код 6134 ж.к. „Лагера” – непосредствено след светофара; с код 6136 ж.к. „ Хиподрума” – временна след светофара в района на пешеходната пътека; с код 6136 ул. „Нишава” - временна след светофара в района на пешеходната пътека; - с код 0638 ж.к. „Красно село” за автобусни линии №63 и 260; с код 6137 ж.к. „Бъкстон” - временна след светофара в района на пешеходната пътека; - с код 0875 кв. „Овча купел” за автобусни линии №107 и 260 \r\nАвтобуси №63 и 260 ще спират на временните спирки по бул. „Цар Борис III”.", "date": "2017.09.17", "title": "София: Въвежда се временна организация на движението във връзка с ремонт на трамваен релсов път бул. „Цар Борис III”"}
{"url": "http://www.focus-news.net/news/2017/09/17/2436853/pazardzhik-ovladyan-e-pozharat-kray-velingrad.html", "text": "Овладян е пожарът на сухи треви и стърнища между село Драгиново и Велинград. Това каза за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че освен екипите на пожарната и хората от местното горско стопанство, в помощ са пристигнали и няколко водоноски, изпратени от общинската администрация във Велинград. „Пожарът е съвсем близо до сметището на Велинград. Или е тръгнал от там, или е резултат от някаква друга дейност“, уточни Стоянов. Той каза още, че няма нанесени щети на горския фонд, материални щети на граждани или на общината. „В момента продължава гасенето на отделни огнища, защото времето е сухо и горещо, а действията ще продължат до пълното му потушаване“, добави Стоянов.\r\nВаня НИКОЛОВА", "date": "2017.09.17", "title": "Пазарджик: Овладян е пожарът край Велинград"}
{"url": "http://www.focus-news.net/news/2017/09/17/2436854/bloomberg-zatvor-grozi-liderite-na-dvizhenieto-za-nezavisimost-na-kataloniya.html", "text": "В желанието си да смаже незаконния референдум за независимост на Каталония, планиран от сепаратистите за 1 октомври, испанското правителство може да осъди на затвор служители на държавната администрация в Каталония, които не се подчиняват на разпоредбите му, предава американската Bloomberg, като се позовава на думите на Главния прокурор на Испания Хосе Мануел Маза, изказани в интервю за каталонското издание El Mundo.\r\nСъщевременно, централното правителство ще се опита да избегне прилагането на подобни мерки, за да спре неподчинението на местните каталонски власти, които имат подкрепата на стотици хиляди хора, изразявана чрез митинги в поддръжка на независимостта, заяви Маза.\r\n„Тези господа желаят да предизвикат непропорционална реакция от страна на правителството, която би им послужила много добре“, подчерта той. „Трябва да действаме внимателно.“\r\nОт прокурорския кабинет се разпоредиха полицията да изземва урните, приготвени за гласуването и агитационни материали за референдума, а освен това разследват повече от 700 кмета от автономната област Каталония заради финансовата им подкрепа за плебисцита, използвайки публични средства, според властите. Още не е взето решение дали правителството ще поиска затвор за някои от представителите на властите в Каталония, заяви Главния прокурор на Испания.\r\n„В момента, най-важното е да защитим закона с енергия и твърдост, но също и предпазливостта. Ще действаме постепенно и премерено.“\r\nПревод и редакция:", "date": "2017.09.17", "title": "Bloomberg: Затвор грози лидерите на движението за независимост на Каталония"}
{"url": "http://www.focus-news.net/news/2017/09/17/2436855/erina-krasteva-regionalen-istoricheski-muzey-osvobozhdenieto-na-3-mart-1878-g-zavarva-sofiya-s-okolo-20-mahali-ili-s-malko-nad-3000-kashti.html", "text": "Плановата структура е изградена от квартали-махали, формирани на етнически принцип, групирани около пътищата. Освобождението на 3 март 1878 г. заварва София с около 20 махали или с малко над 3000 къщи. Това каза в интервю за Агенция „Фокус“ Ерина Кръстева от Дирекция „Връзки с обществеността“ на Регионалния исторически музей- София по повод Деня на София- 17 септември. „Градът разполага с близо 100 важни обществени сгради: черкви, джамии, бани, училища, ханове, гробища, няколко специализирани пазара (житен, конски, говежди)“, обясни тя. „Сред известните обекти са: черквата \"Св. Неделя\" (тогава \"Св. Крал\"), Боюк джамия, Черната джамия, Конакът, Главната синагога и др. До Освобождението центърът на София е площадът пред Минералната баня и Банябаши джамия“, посочи Ерина Кръстева и допълни, че оттам тръгват главните улици към петте градски изходни точки.\r\nБиляна ИВАНОВА", "date": "2017.09.17", "title": "Ерина Кръстева, Регионален исторически музей: Освобождението на 3 март 1878 г. заварва София с около 20 махали или с малко над 3000 къщи"}
{"url": "http://www.focus-news.net/news/2017/09/17/2436856/tass-iran-zaplashi-da-zakrie-granitsata-si-s-kyurdskiya-region-v-sluchay-che-toy-se-otdeli-ot-irak.html", "text": "Секретарят на Висшия съвет за национална сигурност на Иран Али Шамхани заяви, че провеждането на референдум за независимост на Иракски Кюрдистан и неговото отделяне от Ирак, автоматично ще отмени всички споразумения за сигурност с Иран и ще доведе до затваряне на границата с региона, предаде ТАСС, позовавайки се на думите на Шамхани, изказани в интервю за иранска медия.\r\n„Ние ще признаем само тези споразумения, които са подписани с Багдад“, заяви той. „Отделянето на кюрдския регион от Ирак, в резултат от референдума, ще анулира всички споразумения с тях за сигурността и във военната сфера, а освен това, ще доведе до затваряне на всички гранични пунктове с Иран.“\r\nОсвен това, Шамхани призова кюрдските власти да откликнат на инициативите, насочени към това да не бъде допусната ескалация на обстановката в региона. „Кюрдските власти все още разполагат с възможността да се присъединят към добрите инициативи, целящи да осигурят интересите на кюрдския народ и на държавата Ирак, а осен това да предотвратят появяването на тенденции, застрашаващи сигурността в региона“, подчерта той.\r\nПревод и редакция:", "date": "2017.09.17", "title": "ТАСС: Иран заплаши да закрие границата си с кюрдския регион в случай, че той се отдели от Ирак"}
{"url": "http://www.focus-news.net/news/2017/09/17/2436857/kurir-avstraliyskite-turisti-se-prevarnaha-v-problem-za-makarska.html", "text": "Жителите на популярния хърватски град Макарска са категорични, че разкрепостеното поведение, пиянството и вакханалията на младите австралийци, които в продължение на няколко поредни години посещават групово разположения под планината Биоково курорт, не може да бъдат толерирани, пише сръбският вестник Kurir. \r\nТридесет агенции организират почивката в Макарска на около 1,5 хил. австралийски туристи, които хвърлят в отчаяние собствениците на хотели и ваканционни имоти, разположени в непосредствена близост до закотвените плавателни съдове, на които те пребивават при престоя си в курорта, дълги между 10 и 15 метра. На парти корабите забавленията за младите австралийци не спират, въпреки многобройните оплаквания от потърпевшите, предава Радио „Фокус“ в рубриката „Балкански туристически часовник“.\r\nМениджър на хотел в Макарска разказва, че многобройните жалби до полицията и пристанищните власти не са разрешили проблема. Бурното поведение на австралийците води до сериозни проблеми с гостите на хотелите. Не са редки случаите, в които почиващите туристи настояват за възстановяване на сумата, платена за настаняването им, заради нарушеното им спокойствие.  Тереза Герова", "date": "2017.09.17", "title": "Кurir: Австралийските туристи се превърнаха в проблем за Макарска"}
{"url": "http://www.focus-news.net/news/2017/09/17/2436858/plovdiv-praznitsite-na-stariya-grad-shte-badat-ofitsialno-otkriti-s-folkloren-kontsert-na-antichniya-teatar-na-18-septemvri.html", "text": "С изложба „Символите на Стария град“ утре започват празниците на Стария град Пловдив, съобщиха за Радио „Фокус” - Пловдив от Дирекция „Култура и културно наследство“ към Oбщината. Изложбата ще бъде открита на площад „Централен” от 18.00 часа. Официалното откриване на Празниците ще стане на Античния театър от 19.00 часа с фолклорен концерт ЗАЕДНО на ДФА „Тракия“ и ПФА „Странджа“ – Бургас. На 19 септември ще бъде открита още една изложба „Мода и домакинство“ – европейските модни тенденции, пренесени във възрожденския бит в края на ХІХ в. в къща „Недкович“, ул. „Цанко Лавренов“ №3, от 17.30 часа. На Малката Базилика пък, на ул. „Цанко Лавренов“ №3, в 18.30 часа, ще бъде представено ревю „Антична мода“, като моделите са изработени от студенти на АМТИИ. На 20 септември, от 10.30 часа, в старинна аптека „Хипократ“ на ул. „Съборна“ 16, ще бъде представена изложба „Лечението през Античността и Средновековието“. Посетителите ще гледат как се приготвят лекарства по стари рецепти. В 17.00 часа в къща „Стамболян“, ул. „Кирил Нектариев“ №15 ще бъде представена Къща музей „Иван Вазов” Сопот с изложбата си „Вазовият Сопот“. Празниците продължават и на следващия ден с опознавателен тур за гостите на града „На гости на старите занаяти“. Сборният пункт е пред църквата „Св. св. Константин и Елена“ от 16.00 часа. В 17.00 часа ще бъде демонстрирана традиционната техника „мозайка в мозайката” с Атанас Камешев в Бялата къща, на ул. ”Пълдин”.\r\nНа 21 септември, от 17.45 часа, е откриването на Есенния панаир на занаятите традиционно с празнично шествие от Етнографския музей по калдъръма на Стария град до Узун чаршия. Есенния панаир на занаятите продължава до 24 септември. Изявите на занаятчиите са разнообразни и тази година. На 22 септември, от 13.00 до 15.00 часа, на Улицата на занаятите всички желаещи ще могат да майсторят заедно със занаятчиите. Предвидени са още училище за фокусници, магични спектакли, театър на сенките,  демонстрация на рисуване на маски и кукли, театрален грим върху лице и маска и др. От 21.00 часа, на Римския стадион започва представлението „Легенди и митове за създаването на Пловдив, сенки от Тримонциум“ – творчески театрален проект „Евмолпиас“, с участието на НХГ „Цанко Лавренов“, НГСЕИ, НУМТИ „Добрин Петков“. \r\nНа 24 септември отново на Малката Базилика ще бъде представена премиерата „Праисторически буквар“ на палеобалканските писмености и мобилно приложение “Prabukvar” с разширена реалност в памет на ст. н. с. Петър Детев.\r\nПразниците на стария Пловдив и на Есенния панаир на занаятите ще завършат вечерта с концерт на Берковската духова музика на римския стадион в Пловдив от 19.00 часа.\r\nЦветана ТОНЧЕВА", "date": "2017.09.17", "title": "Пловдив: Празниците на Стария град ще бъдат официално открити с фолклорен концерт на Античния театър на 18 септември"}
{"url": "http://www.focus-news.net/news/2017/09/17/2436859/sport-spartak-moskva-zavarshi-22-v-gostuvaneto-si-na-absolyutniya-debyutant-tosno.html", "text": "Руският шампион Спартак(Москва) завърши 2:2 в гостуването си на Тосно в мач от 10-ия кръг на руската Висша лига. Домакините са абсолютен дебютант в елита на руския футбол. Столичани водеха с 2:0 до 86-ата минута на мача, но допуснаха изравняване в последните минути. Капитанът на българския национален отбор Ивелин Попов влезе като резерва в 76-ата минута.\r\nВъв временното класиране начело е Зенит (Санкт Петербург) с 21 точки, колкото има и Краснодар на второто място, но с по-лоша голова разлика. Трети е Локомотив (Москва) с 20 точки.", "date": "2017.09.17", "title": "Спорт: Спартак (Москва) завърши 2:2 в гостуването си на абсолютния дебютант Тосно"}
{"url": "http://www.focus-news.net/news/2017/09/17/2436860/pazardzhik-katastrofa-mezhdu-lek-avtomobil-i-motor-e-stanala-na-patya-za-velingrad-v-mestnostta-varvarski-mineralni-bani-nyama-postradali.html", "text": "Катастрофа между лек автомобил и мотор е станала на пътя за Велинград в местността Варварски минерални бани, предаде репортер на Агенция \"Фокус\". При инцидента няма пострадали. Нанесени са само материални щети. На място са спрели няколко мотористи, които помагат за регулиране на движението. Все още няма полицейски патрул.", "date": "2017.09.17", "title": "Пазарджик: Катастрофа между лек автомобил и мотор е станала на пътя за Велинград в местността Варварски минерални бани, няма пострадали"}
{"url": "http://www.focus-news.net/news/2017/09/17/2436861/afp-donald-tramp-s-nova-seriya-tuitove-za-choveka-raketa-kim-i-izmamnata-hilari.html", "text": "Президентът на САЩ Доналд Тръмп отново публикува скандални съобщения в социалната мрежа, отзовавайки се за лидера на Северна Корея Ким Чен-ун, като „Човека ракета“ и качи свой „гиф“(gif), на който е монтирано как той уцелва Хилари Клинтън с топка за голф, предаде AFP.\r\nАмериканският президент проведе телефонен разговор с южнокорейския си колега Мун Дже-ин, по време на който те са се разбрали да „предприемат стъпки, засилващи способностите на Южна Корея за защита и възпиране на Северна Корея и да засилят икономическия и дипломатически натиск срещу нея“, според съобщение от Белия Дом.\r\nЛичната гледна точка на президента Тръмп за разговора разбрахме от поредица туитове, публикувани в ранната утрин (американско време) с по-недипломатичен тон.\r\n„Проведох разговор с президента Мун от Южна Корея снощи. Попитах го как я кара Човека ракета. Заформят се дълги опашки на бензиностанциите в Северна Корея. Много лошо!“, написа Тръмп.\r\nСлед това, той сподели десетина публикации на други потребители на социалната мрежа, съдържащи забавни сценки и лозунги в подкрепа на неговата кампания „Да направи Америка отново велика“, като най-скандалната от публикациите показва „гиф“(gif), на който е монтирано как той удря топка за голфа, която уцелва Хилари Клинтън в гърба и тя се свлича в резултат от удара.\r\nВ момента американският президент се намира в голф-клуба си в Бедминстър, щата Ню Джърси, подготвяйки се за изявлението си пред Генералната Асамблея на ООН следващата седмица.\r\nОт американската медия Bloomberg излязоха с интересно съобщение: „Каква печалба има Туитър от Тръмп? Според изчисленията на един анализатор – 2 милиарда долара.“\r\nПревод и редакция:", "date": "2017.09.17", "title": "AFP: Доналд Тръмп с нова серия „туитове“ за „Човека ракета“ Ким и „Измамната Хилари“"}
{"url": "http://www.focus-news.net/news/2017/09/17/2436862/tsvetan-tsvetanov-gerb-vsichki-partiyni-strukturi-tryabva-da-badat-sred-horata.html", "text": "Всички партийни структури – общински и областни, трябва да бъдат сред хората. Това заяви пред журналисти в Добрич председателят на ПГ на ГЕРБ и заместник-председател на партията Цветан Цветанов, предаде кореспондент на Радио „Фокус” – Варна. Посещението в Добрич е част от поредицата работни срещи с представители на общинските и областни структури на ГЕРБ в Североизточна България. Според Цветанов целта е да се популяризира това, което правителството прави за гражданите и отблизо да се видят проблемите на хората. „Трябва да се търсят начинът и формата, с които чрез изпълнителната, местната власт и със съдействието и активната роля на народните представители, да може да постигнем тези цели, които си поставя всяка политическа сила и всяка партия“. Цветанов заяви, че това, което партията е пропуснала за Добричка област и създалото се усещане, че в този регион „нещата са изцяло провалени“, вече са изместени от ясна визия как да бъде създадена необходимата мотивация за връщане доверието на хората. „Това капсулиране на структурата ще бъде преустановено и това е една от основните политики, които ще трябва да направим - да отворим партията за хора, които имат необходимия авторитет да могат да бъдат част от политическите листи на ПП ГЕРБ било то като гражданска квота или партийни номинации. Но винаги съм казвал, че за да постигнем успех в малките населени места, в общината и на регионално ниво, трябва да залагаме на знаещи и можещи хора, които да бъдат привлечени към каузите и политиките, които реализираме“, коментира Цветанов. В конферентната зала в комплекс „Изида“ Цветан Цветанов провежда среща с общинските структури на ГЕРБ от областта на Добрич. В срещата участва и областният координатор на ГЕРБ - Добрич и народен представител Пламен Манушев.\r\nЖулиета НИКОЛОВА", "date": "2017.09.17", "title": "Цветан Цветанов, ГЕРБ: Всички партийни структури трябва да бъдат сред хората"}
{"url": "http://www.focus-news.net/news/2017/09/17/2436863/sport-lyuis-hamiltan-specheli-sastezanieto-za-golyamata-nagrada-na-singapur.html", "text": "Люис Хамилтън с Мерцедес спечели състезанието за Голямата награда на Сингапур, втори завърши Даниел Рикардо с Ред Бул, а трети остана съотборникът на Хамилтън в отбора на Мерцедес - Валтери Ботас. Само 12 пилоти успяха да стигнат до финалната линия, тъй като състезанието започна, докато валеше дъжд, което се случи за първи път по време на нощно състезание от Формула 1. Още в първата обиколка отпаднаха Фераритата на Себастиан Фетел и Кими Райконен, както и Макс Верстапен с Ред Бул. След това състезание Люис Хамилтън се откъсна напред във временното класиране с 263 точки пред Себастиан Фетел с 235 точки и Валтери Ботас с 212 точки. При конструкторите води Мерцедес, втори са Ферара, а трети Ред Бул.", "date": "2017.09.17", "title": "Спорт: Люис Хамилтън спечели състезанието за Голямата награда на Сингапур"}
{"url": "http://www.focus-news.net/news/2017/09/17/2436864/vineniyat-turizam-v-sarbiya-e-vse-oshte-na-danoto.html", "text": "За разлика от развитите европейски държави, виненият туризъм в Сърбия все още е на дъното, предава Radio Television of Vojvodina (RTV).\r\nЕкспертите са категорични, че този отрасъл на икономиката трябва да бъде не само възстановен, но и превърнат в печеливш. \r\nИзвестно е, че около 85 хил. фирми участват в производството на грозде в страната, но въпреки това едва няколко винарски изби, разположени в района на Фрушка гора, отварят врати за любителите на този тип туризъм. \r\nПредставителите на бранша са убедени, че Сърбия разполага с всичко необходимо за развиването на винени маршрути, но се нуждаят от подкрепата на държавата в начинанието, предава Радио „Фокус“ в рубриката „Балкански туристически часовник“. \r\nПрез последното десетилетие страната се превърна в своеобразна екзотична дестинация за европейците, чиито брой посещения в страната се увеличава от година на година. Затова единственото, което трябва да бъде направено, е да се каже на туристите: в Сърбия има добри вина! Тереза Герова", "date": "2017.09.17", "title": "Виненият туризъм в Сърбия е все още на дъното"}
{"url": "http://www.focus-news.net/news/2017/09/17/2436865/afp-velikobritaniya-ponizhi-nivoto-na-teroristichna-zaplaha-do-visoko-ot-kritichno.html", "text": "Великобритания понижи нивото на заплаха от тероризъм до „високо“ от „критично“, само два дни след бомбения атентат в лондонското метро, в резултат от който бяха ранени 30 души, предаде AFP, позовавайки се на думите на Министъра на вътрешните работи на Великобритания Амбър Руд, изказани по време на телевизионно обръщение.\r\n„Обединеният център за анализ на тероризма, който оценява нивото на заплаха в Обединеното кралство, реши да го понижи до високо“, заяви Руд.\r\nПревод и редакция:", "date": "2017.09.17", "title": "AFP: Великобритания понижи нивото на терористична заплаха до „високо“ от „критично“"}
{"url": "http://www.focus-news.net/news/2017/09/17/2436866/bisera-borisova-psiholog-novoto-pokolenie-detsa-sa-mnogo-chuvstvitelni-i-imat-nuzhda-da-badat-razbrani.html", "text": "Проблеми в семейството или проблеми с някой преподавател би могло да доведе детето до агресивно поведение. Същото се случва ако детето не се чувства разбрано и не получава достатъчно внимание. Това каза за Радио ‘‘Фокус’’ – Пирин психологът Бисера Борисова. По думите ѝ днешното поколение деца са много чувствителни. „Новото поколение са много чувствителни, имат нужда да бъдат разбрани и да бъдат изслушани. Нужно е децата да усещат подкрепа и любов. Тогава нещата вървят и агресията отстъпва място пред едно по-позитивно и по-здравословно поведение“, обясни психологът Бисера Борисова. По думите ѝ не може да се каже дали момчетата или момичетата са по-склонни да проявяват агресия, но се наблюдава тенденция в последните години към нарастване на агресивното поведение при момичетата.\r\nЛора КАЛЧЕВА", "date": "2017.09.17", "title": "Бисера Борисова, психолог: Новото поколение деца са много чувствителни и имат нужда да бъдат разбрани"}
{"url": "http://www.focus-news.net/news/2017/09/17/2436867/krasimir-karakachanov-emko-litsenzat-mozhe-da-bade-varnat-radev-ima-saveshtatelen-glas-za-samoletite-i-po-zakona-za-antikoruptsiya.html", "text": "„Емко“-лицензът може да бъде върнат, Радев има съвещателен глас за самолетите и по закона за антикорупция. Това каза Красимир Каракачанов, вицепремиер по обществен ред и сигурност и министър на отбраната, лидер на ВМРО, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\n„Новина, пътувате за Скопие, защо?“, попита в началото на разговора водещата Илиана Беновска. Красимир Каракачанов обясни, че това е било договорено още на 1-ви август, когато между правителствата на двете държави е бил подписан договорът за добросъседство и приятелство. Тогава министрите, които са придружавали Бойко Борисов, са уговорили с македонските си колеги такива срещи. „Утре имам среща с министъра на отбраната на Република Македония, в която всички сфери на сътрудничество, които дълги години не са се реализирали, да започнем да ги раздвижваме“, обясни министър Каракачанов.\r\n„Вярно ли е, че Ви чака ескорт на границата и затова бързате и не можете да останете за реалния ефир?“, продължи водещата Илиана Беновска. Събеседникът й отговори, че това са парадоксите на историята и добави: „Имаше години, когато на българо-македонската граница съм стоял по 2-3 часа, проверяваха ми документите, проверяваха каква литература нося, ако имам повече от два вестника, проблеми и т.н. Така се развиха нещата в историята, че сега всъщност ще ме чака ескорт от Министерството на отбраната на Македония на българо-македонската граница“. Министърът на отбраната каза още, че с колеги са се шегували, че когато е посещавал Македония като председател на ВМРО или депутат полицията е вървяла след него, а сега върви пред него. \r\nСкандалите около лиценза на „Емко“ и обвиненията към него от страна на Румен Петков, че е съучастник в съсипването на военно-промишления комплекс.\r\n„Вие сте в епицентъра на един „гейт“, според мен. В началото на коментара аз помолих главния прокурор Сотир Цацаров да се самосезира има ли „Емко-гейт“ и кой клати военно-промишления комплекс и кой и защо защитава псевдособственика на „Емко“ Емилиян Гебрев и кой се мъчи да свали икономическия министър Емил Караниколов. Даже се сдобихте през седмицата освен с нападатели и с адвокати. Нека да Ви пусна един от Вашите адвокати преди да ми отговорите има ли „Емко-гейт“ и какво се случва изобщо във военно-промишления комплекс?“, попита водещата Илиана Беновска и пусна на своя събеседник видеото от разговора й с Румен Петков от АБВ от 15 септември. Ето го и самият разговор:\r\nБеновска разплака Румен Петков от АБВ, докато той нападаше Борисов и защитаваше „Емко“ \r\nНеочаквано в защита на оръжейното дружество с отнет лиценз „Емко“ и псевдособственика му Емилян Гебрев се включи ексвътрешният министър Румен Петков от АБВ с нарочна пресконференция.  \r\nПетков прати Бойко Борисов да си ходи „смело с куфара на село“, „да освободи не само сградата на Министерски съвет, трябва да освободи площада, територията около жълтите павета“, препоръча на Борисов „освен заниманията с футбол с „Бистришките тигри” и белот с отбрана компания, той не би трябвало да има други ангажименти в България“. И обвини Борисов: „Това е престъпление, да унищожиш и да ставаш съучастник в унищожаването на комплекс като този с аргументи, които са нелепи“. \r\nОбаче Беновска разплака Петков с въпросите си. Петков заяви със сълзи и хлипания в гласа: “Чувствам вина, отнесете въпроса до прокуратурата, аз съм тук!“\r\nЕто пълна стенограма на диалога Беновска - Петков: \r\nИлиана Беновска: Г-н Петков, отговорете ясно и честно, какво всъщност дава повод на партия АБВ така пламенно да защитава „Емко”? Имате ли някакъв политически, финансов или бизнес интерес в оръжейната промишленост? Това е първият отключващ въпрос -  Вие като лице или партията АБВ? Второ, за политик с Вашия опит и огромно умение да бъдете дипломат изглежда малко странно, че молите медиите ние да станем проводник на Вашите тези. Информирал ли сте министър-председателя Борисов, въобще партията информирала ли е министър-председателя за това каква е Вашата позиция и ако имате наистина достоверни факти, запознали ли сте ги? Ще потърсите ли вие, като партия, парламентарен досег с парламентарно представените партии, защо не и с  министъра на икономиката Караниколов, към когото така хубаво упражнявате остроумието си, но ако пък той Ви зададе обратно въпроса: „Вие откъде имате толкова сведения?“, какво ще му отговорите? И третият ми въпрос е, като отговорен политик, Вие защитавате ли каузата, че държавата не трябва да защити своя интерес и интереса на своята промишленост, оръжейната в случая, а трябва всичко това да остане в ръцете на посредници и псевдособственици, на дружества, които всъщност представляват Цветан Василев, който фалира КТБ с огромен масив от пари? И последно, адвокат ли ставате на Красимир Каракачанов? Той малък ли е, та не може да излезе и да каже, че трябва да се проведе  Междуведомствен съвет за „Емко“, „Дунарит“ и КИНТЕКС в негово присъствие, а не в негово отсъствие?\r\nРумен Петков: О, Красимир Каракачанов не е малък! Всички сте го вижали! Може да бъде упрекнат в много неща , но не че е малък! На живо тегло тук никой от нас не може да се изправи срещу него! Битката ще бъде неравна….Първо: за интереси в оръжейния бизнес. Ние защитаваме военно-промишления комплекс на България и това е политика на АБВ от самото ни създаване. Кабинетът „Борисов 2” по същия безпардонен начин се опита да удари „Дунарит” преди две години и половина. И тогава смея да твърдя, че на първо място Кирил Цочев и нашата парламентарна група спасихме „Дунарит” Русе. Кабинетът „Борисов 2” се опита да извади ВМЗ „Сопот” от забранителния списък и да го пусне за приватизация или грабеж, който както иска така да го казва. След много силна, много авторитетна и обоснована намеса на г-н Кирил Цочев ВМЗ „Сопот” беше върнато в забранителния списък. Така че стремежът да бъдем полезни, да съхраним военно-промишления комплекс нито е възникнал миналата седмица, нито е въпрос на отношение към една или друга фирма. Аз затова подкрепям позицията, която председателят Проданов заяви, на първо място „Кинтекс”, държавната фирма, държавата съсипва държавната фирма „Кинтекс”.\r\nАз нямам абсолютно никакъв интерес в оръжейния бизнес, никакъв, ама дълбоко никакъв! Партия АБВ няма интерес в бизнеса! Това не е бизнес сдружение, това не е формация, която зад гърба си има аптеки, или бензиностанции, магазини плод-зеленчук, или магазини за конфекция. Това е сериозна политическа партия, която се бори за интересите на България.\r\nИнформиран ли е министър-председателят? Ако министър-председателят го е докарал извън парламентарна партия да го информира – смело с куфара за село! Трябва да освободи не само сградата на Министерски съвет, трябва да освободи площада, територията около жълтите павета. Аз обаче, съгласувано с нашия председател, съм информирал министър Каракачанов и съм го информирал детайлно за всичко, което ние знаем. И съм му заявил и нашата позиция, детайлно. И съм настоявал пред него да се заеме от Министерството на отбраната една важна позиция. Разговарял съм по въпроса със секретаря на междуведомствения съвет ген. Аню Ангелов. И смея да твърдя, с риск да ме обвинят, че ставам негов адвокат, че ген. Ангелов е на дълбоко принципна позиция. Той има убеждението какво е военно-промишления комплекс за интереса на България и се е стремял да го защити. И аз съм уверен в това. Ген. Ангелов по същество беше ключовият фактор за спасяването на „Дунарит”, имам предвид от администрацията преди две години и половина. \r\nДържавата не трябва ли да защити интересите си? Трябва! За да защити интересите си трябва да изгони, изрита, изпъди това явление министъра на икономиката. Той е съучастник в съсипването на държавната фирма „Кинтекс”. Държавата трябва, за да запази себе си, да хигиенизира своите структури. Казвам още веднъж, има приемо-предавателни протоколи, с които „Кинтекс” е собственик на определена продукция. Частната фирма „Армако” изнася стока, произведена онзи ден от същата фирма „Емко”. Държавната фирма „Кинтекс” не изнася. Ние искаме да защитим държавния интерес. Всички действия на държавата в защита на държавния интерес ще бъдат подкрепени. \r\nДа се борим с посредниците? Борбата от страна на държавата с посредниците е факт, за съжаление. Унищожават „Кинтекс”. „Кинтекс” е посредник, „Емко” е производителят, „Кинтекс” е посредникът. „Кинтекс” реализира близо 40 милиона печалба тази година от производства в частния сектор. „Аркус”, „Емко”, държавната ВМЗ „Сопот”. „Кинтекс” е посредник, ако някой не знае, „Кинтекс” е една сграда и 36 декара на морето. Това е „Кинтекс”. И служители в тази сграда с повече или по-малко опит, които вършат този строго специфичен вид бизнес в интерес на България. Сега, ако премиерът е разбрал борбата с последниците като унищожаване на „Кинтекс”, този икономически министър е неговият министър. Ненадминат ще остане за десетилетия напред в това, което направи.\r\nНе виждам защо трябва да коментирам г-н Цветан Василев, собственик ли е, не е ли собственик. Не е наша работа. Но за си мисля, че опитите в момента да се внуши на българското общество, че проблемът във военно-промишления комплекс е резултат от сблъсък между Цветан Василев и Делян Пеевски не са много близо до истината. В разговорите, които съм имал, поради дългия си живот познавам немалко хора, у мен остава впечатление, че има други играчи или най-малкото друг играч. \r\nИлиана Беновска: Как се казва? \r\nРумен Петков: Добрин Иванов ,фирма ДИПИ ЕООД  или нещо от сорта. Аз не го познавам човека. Но ако за всички тези неща министър-председателят ще разбира от дейци на свободна практика, значи пак казвам, освен заниманията с футбол с „Бистришките тигри” и белот с отбрана компания, той не би трябвало да има други ангажименти в България. Това е престъпление, да унищожиш и да ставаш съучастник в унищожаването на комплекс като този с аргументи, които са нелепи. Ще унищожава посредниците! Как ще унищожиш „Кинтекс” бе, колега, това е фабрика на 60 години!  \r\nИлиана Беновска: Г-н Петков, Вие като нападате така министър-председателя Борисов, няма нужда да го коментирам, може би с точни за Вас, но подигравателни квалификации ... \r\nРумен Петков: Кое от това, което казах, не е вярно? \r\nИлиана Беновска: „Да си хваща куфара”, „да ходи на село”, какво казахте там?\r\nРумен Петков: Добре, нека да остане в Банкя! Даже и в Бояна! Аз така, малко иносказателно го казвам. Не нападам, аз констатирам. Той отговаря за двамата министри, които удариха, тримата министри, в това число министъра на вътрешните работи, военно-промишления комплекс по безпардонен начин. Държавната фирма „Кинтекс” е посредникът, това е единственият официален посредник в България, държавната фирма „Кинтекс”. Той е флагманът на битката с посредниците, тоест той официализира похода на държавата срещу „Кинтекс”, като казва, че се бие с посредниците. „Кинтекс” от какво живее? „Кинтекс” живее от това, че продава произведеното във ВМЗ, в „Аркус”, това е „Кинтекс”! Ами като ще се бием с посредниците, резултатът е налице. „Кинтекс” ще го фалират сега. Дано да греша, но ще е необходима изключително сложна дипломация на най-високо ниво, за да бъде невкаран „Кинтекс” в черния списък на Индия. Казвам го с болка, аз не нападам! Кажете ми кое от това, което съм казал, не е вярно?\r\nИлиана Беновска: Но само да довърша въпроса наистина, искам да Ви попитам всъщност какво искате да направите? Да предизвикате оставка на Борисов, да има нови избори, да има протести? \r\nРумен Петков: Да спасим военно-промишления комплекс! Аз мисля, че председателят Проданов го каза много ясно в началото. Потретям – нашата идея е да спасим военно-промишления комплекс, да спасим „Кинтекс”, да спасим производителите на тази много специфична продукция с трудно реализируем пазар поради спецификите си. \r\nИлиана Беновска: И може ли да вдигнете малко завесата за това име, което казахте - Добрин Иванов, фирма ДИПИ ЕООД, така ли беше?\r\nРумен Петков: Не мога, казах, че не познавам човека!\r\nИлиана Беновска: Защо го споменавате тогава? \r\nРумен Петков: Защото медиите са го споменали и аз съм го прочел. \r\nИлиана Беновска: Как се казваше? \r\nРумен Петков: Добрин Иванов или нещо от сорта. \r\nИлиана Беновска: Защо цитирате нещо, в което не сте сигурен? \r\nРумен Петков: Чувствам вина, отнесете въпроса до прокуратурата, аз съм тук!\r\nИлиана Беновска: Чакайте сега, Румен Петков не е малък, за да прецени дали да отговори! \r\nРумен Петков: Чувствам вина!\r\nИлиана Беновска: Няма да го говорите повече? Горкото момче! \r\nРумен Петков: Да, няма (с разплакан глас и хлипания), аз съм Ви задължен, извадихте ме от това недоразумение!\r\n„Освен че Румен Петков се опита да Ви стане адвокат в началото на тази пресконференция накрая той Ви обвини, че Вие сте съучастник, г-н вицепремиер, в желанието да се фалира военно-промишления комплекс и „Кинтекс““, обобщи излъченото видео водещата Илиана Беновска в очакване на коментара на своя събеседник. \r\nКрасимир Каракачанов отговори, че ролята на Министерството на отбраната и неговата роля като министър на отбраната в този междуведомствен съвет е когато се вземат или дават лицензи за търговия с оръжие и специална продукция. Помолен от водещата да разкаже малко повече за слушателите относно състава и структурата на този междуведомствен съвет, министърът на отбраната обясни, че в него влизат министърът на икономиката, министърът на отбраната, МВР, Министерство на финансите, МТИТС, МВнР, служби за сигурност и т.н. Самият той е съпредседател заедно с министъра на икономиката, тъй като в двете ведомства има предприятия, свързани с подобна продукция. \r\nКрасимир Каракачанов каза, че на 25-юли тази година е имало заседание на междуведомствения съвет, на което е бил представен доклад от МВР, служба КОС и пожарната, в който са били изнесени факти за неправилно съхранение на боеприпаси, тоест специална продукция, от фирма „Емко“. Тогава целият междуведомствен съвет е гласувал единодушно, както е и по закон, лицензът на „Емко“ да бъде спрян за 6 месеца или до отстраняване на дефектите. „И мога да Ви кажа, че към момента още няма доклад от МВР, че тези дефекти са отстранени. Ако на заседанието утре подобен доклад постъпи, аз съм убеден, че всички колеги, както единодушно гласуваха за спирането на лиценза, така ще гласуват за даването на лиценза отново! Към всичко останало Министерството на отбраната и моята скромна личност, както разбрахте, как беше – „голяма на живо тегло“, няма никакво отношение“, заяви министърът на отбраната и лидер на ВМРО. Красимир Каракачанов обясни, че на същото заседание на 25-ти юли е бил спрян лиценза и на фирмата на Министерството на отбраната. Това се е случило, защото министър Каракачанов е сменил директора, той трябва да има допуск, само че това изисква време. Така че тук става въпрос за процедура и спазване на закона. Красимир Каракачанов изрази мнение, че когато говорим за проблемите във военно-промишления комплекс трябва да се върнем години назад и да си зададем въпроса кога започна разбиването на този военно-промишлен комплекс и защо е бил разбит. „По време на правителството на?“, попита водещата Илиана Беновска. Събеседникът й отговори, че този процес е започнал през 1994-95 г. и е продължен и от следващите няколко правителства. „Къде е заводът за бронирана техника „Бета“ в Червен бряг? Това е в моя избирателен район. Всеки пък като мина оттам ми се къса сърцето, защото виждам, как едно предприятие, което е произвеждало бронирани машини и е снабдявало българската армия, в момента има трима души охрана, които да спасят последната сграда, на която има керемиди и черчевета!“, каза министърът на отбраната. Според него тази неразумна приватизация във военно-промишления комплекс е причината това да се случи. Каракачанов обясни още, че в голяма част от Западна Европа самите държави са най-големия участник в производството на въоръжение, техника, боеприпаси и т.н.\r\n„Вие можете ли да си сложите ръка на сърцето и да се закълнете, че не съучаствате, като съпредседател на този междуведомствен съвет и главнокомандващ в мирно време и като вице, на фалита на тази фирма „Емко“?“, попита водещата Илиана Беновска. Красимир Каракачанов категорично заяви, че няма нищо общо.\r\n„Но Вие ще отсъствате от заседанието на този междуведомствен съвет в понеделник, а Румен Петков каза, че Вие сте умишлено елиминиран, и на предишния през лятото, аз мисля, че Вие бяхте в отпуск тогава, и сега едва ли не бил скроен този междуведомствен съвет по времето на Вашето посещение в Скопие, за да не сте там и да Ви елиминират“, постави въпроса водещата Илиана Беновска. Събеседникът й отговори, че не би поставил такова определение. Той обясни, че когато е в отпуск или в командировка е представляван от заместник-министър. На утрешното заседание на междуведомствения съвет ще присъства както заместник-министъра, упълномощен за това, така и заместник-министъра на отбраната. „Няма как министерството да бъде прескочено. „Ако аз отсъствам ме замества този, който изпълнява длъжността. Както например аз замествам премиера Борисов, когато той е в чужбина някой път. Функциите не се губят, правото на ведомството да си упражни мнението не се губи“, каза министърът на отбраната. Той още веднъж изрази мнението си, че ако преди утрешното заседание постъпи доклад, че нарушенията при съхранението на боеприпасите са отстранени, всички негови колеги ще гласуват за връщането на лиценза на „Емко“.\r\nКомисията, която разследва избора на нов боен самолет. Има ли спор между Каракачанов и президента Радев?\r\n„Чухте вероятно, че президентът Радев се изказа за това, че ако се послуша решението на комисията в Народното събрание по отношение на това какви самолети да бъдат закупени, което беше взето тази седмица, нашата авиация ще бъде приземена. Има ли „Грипен-гейт“, според Вас?“, попита водещата Илиана Беновска. Красимир Каракачанов заяви, че няма комисия „Грипен“. Той обясни, че Народното събрание е взело решение за създаване на комисия, която да изследва как е взето решението и как е извършена класацията на трите страни, участващи в конкурса за закупуването на нов боен самолет. Министърът на отбраната обяви, че той е човекът, от когото е тръгнала тази работа, защото служебното правителство е било взело решение на базата на комисията, която е работила, че в конкурса ще продължат да участват само две от страните. Красимир Каракачанов обясни, че единственото нещо, което е добавил, като проект на решение, е да се увеличи периода на разсроченото плащане. Вследствие на това парламентът е излъчил комисия, която трябва да изследва как е взето решението. Комисията може да предложи на парламента решение. „Тя може да предложи всичко. Ако щете в най-бруталния случай може да предложи да се спре въобще закупуването на нов изтребител. Може да вземе решение, че всичко е наред и правителството да продължи по предложената от мен процедура. И третото, което може да реши, може да реши да се върне процедурата в началото и да започнат преговорите с трите страни участнички, а не само с двете!“, обясни Красимир Каракачанов. \r\n„Но да Ви върна към един стар задочен спор между Вас, като министър на отбраната, и главнокомандващ в мирно време, подчертавам, и президента Радев, който пък е известен летец и командващ по време на военни действия. Той няколко пъти Ви репликира, че по-компетентен, не го каза в прав текст!“, попита водещата Илиана Беновска. Красимир Каракачанов отговори, че никога не е оспорвал, че като летец и бивш командващ на военно-въздушните сили Румен Радев е по-компетентен от него по темата. „Но неговият глас съвещателен ли е, или решаващ?“, продължи да пита водещата. Събеседникът й отговори, че в този случай президентът прави това, което може да направи по закон – да изказва публично мнение. Президентът няма правомощия за това да каже кой е по-добър, кой трябва да спечели съревнованието и какво трябва да купи държавата. \r\nСпоред Красимир Каракачанов фактът, че комисията е отсрочила вземането на решение, не означава, че авиацията ни ще бъде приземена. „Българската авиация има над 100 годишна, бих казал около 108 годишна история има българската авиация. Тя няма да бъде приземена по простата причина, че има достатъчно самолети и в изтребителната авиация, и в бомбардировъчната авиация, и в транспортната авиация“, заяви министърът на отбраната. Той обясни, че започнал действия още преди 3 месеца онези самолети, с които разполагаме, да бъдат ремонтирани, защото голяма част от изтребителната ни авиация стои на земята, защото е необходим основен ремонт.\r\n„Но как ще се реши в крайна сметка този въпрос? За нас, простите хора, изглежда борба на интереси или борба на лобита“, попита водещата Илиана Беновска. Събеседникът й се съгласи, че има лобита и интереси. Той продължи, че всяка една външнополитическа сделка с въоръжение е и политика и геополитика. Така че по целия свят, а не само в България. Затова според Каракачанов сделките за въоръжаване на българската армия трябва да бъдат с максималното участие на българския военно-промишлен комплекс, за да могат парите на българския данъкоплатец да въртят българската икономика и да се създават работни места тук в България.\r\n„Ние трябва да направим така, че да закупим нови самолети, подчертавам – нови самолети. Но това по никакъв начин не изключва моята идея ние да рестартираме онези български самолети, които стоят на земята, но които могат да бъдат ползвани“, подчерта министърът на отбраната. Той обясни, че МиГ-29 е добър изтребител и се ползва от източноевропейски държави, които са членове на НАТО. Водещата постави въпроса това не ни ли поставя в зависимост от Русия. Събеседникът й отговори, че Русия може и да е производител на самолетите, но ние имаме предприятие за ремонт, което е към Министерството на икономиката. Става въпрос за „Авионамс“. Другото предприятие, което към Министерството на отбраната, е „Терем-Летец“. „Тоест, както при предишния министър Ненчев бяха закупени двигатели от Полша и бяха монтирани на българските самолети, аз говоря за същото нещо – да се купят нови двигатели, да се направи ремонт и в това отношение аз съм възприел максимално добрия и евтин начин за държавата! Аз съм заявил, че искам пряко договаряне между Министерството на отбраната и РСК „МиГ“, а не с посредници“, каза министърът на отбраната.  \r\n„Ще устоите ли? Няма кой да вземе комисионата, г-н Каракачанов?“, попита водещата Илиана Беновска. Министърът на отбраната отговори, че е имало сделки в авиацията от преди малко повече от 10 години, за които всички медии са писали, че сме купили прекалено скъпа техника, защото е имало посредници. Според него след като Словакия, една малка държава, е избегнала посредниците и е поискала директно договаряне с РСК „МиГ“, значи и ние можем да направим същото. Министър Каракачанов обясни, че още през юли е поканил в Министерството на отбраната представители на РСК „МиГ“. Генералният директор на компанията е дошъл в София, водени са разговори, които са били официални. „Това, което съм поставил като искане, е пряко договаряне, без посредници! Като казвам посредници имам предвид и от двете страни!“, още веднъж подчерта министърът на отбраната. \r\nИма ли позиция на Министерски съвет, че Русия е заплаха за България?\r\n„Не влизате ли в противоречие с позицията, която 10 дни се разнася по всички медии и по всички форуми на Народното събрание, че Министерството на отбраната сте предложили на Министерски съвет позиция, че Русия представлява заплаха за България?“, попита водещата Илиана Беновска. Красимир Каракачанов отговори, че не са предложили такава позиция. Той обясни, че ситуацията около конфронтацията около Украйна, засилващото се напрежение между НАТО и Русия представлява заплаха за България. „За мен най-голямата заплаха и за България, и за европейската цивилизация, ако искате ще добавя европейската християнска цивилизация, е агресивният ислямски радикализъм и тероризъм, който шества в Европа! Това е големият проблем на европейската християнска цивилизация и на демокрацията като цяло. Ако между ЕС от една страна и Русия се водят преговори и могат да се водят преговори, апропо аз съм твърдо убеден, че до конфликт между НАТО и Русия няма да се стигне! Но защото опцията, и това го казват всички мои колеги на заседанията на НАТО, опцията за преговори с Русия е отворена, то с „Ислямска държава“ преговори няма!“, категоричен бе Каракачанов. \r\nАнтикорупционното законодателство.\r\n„Трябва ли президентът Радев да назначава ръководството на този орган и състава му, както БСП претендират, или трябва Народното събрание, с квалифицирано мнозинство може би, да го направи? Трябва ли, както премиерът Борисов пожела и каза миналата седмица – БСП три пъти се отречете от закона за амнистията, който приехте в последните дни преди Борисов да стане за първи път министър-председател, правителството на Станишев имам предвид, за да можем да ви вярваме, че вие сте борци против корупцията?“, попита водещата Илиана Беновска. Красимир Каракачанов отговори, че БСП се държат така, все едно никога не са били на власт. Той продължи, че не иска да припомня на зрителите колко години след промените БСП са били на власт, така че преди да критикуваш някого и да го обвиняваш за различни грехове е хубаво да се извиниш за греховете, които си направил докато си бил на власт. Така че тук премиерът Борисов е прав. \r\nМинистърът на отбраната заяви, че лично неговото мнение, че парламентът трябва да избира комисията с квалифицирано мнозинство. „Извинявайте, ние с квалифицирано мнозинство можем да променим Конституцията, а не можем да изберем една комисия. И това няма как да стане с 122-та гласа на ГЕРБ и „Обединените патриоти“. Тук ще са необходими много повече гласове и на БСП, и на ДПС, и от Марешки. Тоест едно квалифицирано мнозинство, ако бъде събрано, ще означава, че има някакъв консенсус и разбиране“, заяви Каракачанов.\r\nИма ли „гейт“ отвличания?\r\n„Има ли „гейт“ отвличания? Алексей Петров отправя обвинения, че бившият заместник-главен прокурор Бойко Найденов и бившия шеф на следствието в това качество беше Найденов, е свързан с отвличанията?“, попита водещата Илиана Беновска. Красимир Каракачанов отговори, че му е трудно да повярва, имайки предвид позициите, които е заемал Бойко Найденов, че може да е замесен в нещо подобно. „Но всяко едно отвличане е част от една организирана престъпна дейност и трябва да бъде преследвано!“, завърши Красимир Каракачанов разговора си с Илиана Беновска в предаването „Беновска пита” по „Канал 3“ и „Радио К2 на 17 септември 2017 г.", "date": "2017.09.17", "title": "Красимир Каракачанов: „Емко“-лицензът може да бъде върнат, Радев има съвещателен глас за самолетите и по закона за антикорупция"}
{"url": "http://www.focus-news.net/news/2017/09/17/2436868/cnn-poslanikat-na-sasht-za-oon-zayavi-che-komentarite-na-prezidenta-donald-tramp-za-ogan-i-yarost-ne-sa-prazni-zaplahi.html", "text": "Посланикът на САЩ за ООН Ники Хейли заяви, че коментарите на президента на страната Доналд Тръмп, че върху Северна Корея ще се изсипят „огън и ярост“ заради ядрената ѝ програма не са празни заплахи, предава американския новинарски телевизионен канал CNN.\r\nВ свое интервю за телевизията, Хейли е подчертала, че министъра на отбраната на САЩ Джеймс Матис разполага с широк спектър от възможности за унищожението на 25-милионната азиатска нация.\r\nАко САЩ изхабят всички дипломатически възможности за разрешението на ядрената криза на Корейския полуостров, американската армия „ще се заеме с нея“, заяви Хейли.\r\n„Искахме да подходим отговорно и да използваме дипломатическите възможности, за да привлечем вниманието им“, каза тя. „Ако и това не подейства, генерал Матис ще се заеме с тях.“\r\nПревод и редакция:", "date": "2017.09.17", "title": "CNN: Посланикът на САЩ за ООН заяви, че коментарите на президента Доналд Тръмп за „огън и ярост“ не са празни заплахи"}
{"url": "http://www.focus-news.net/news/2017/09/17/2436869/tsvetan-tsvetanov-gerb-veche-ima-vidimi-rezultati-ot-tova-koeto-pp-gerb-e-obeshtala-po-vreme-na-kampaniyata-za-parlamentarni-izbori.html", "text": "Вече има видими резултати от това, което ПП ГЕРБ е обещала по време на кампанията за парламентарни избори. Това заяви пред журналисти в Добрич председателят на ПГ на ГЕРБ и заместник-председател на партията Цветан Цветанов, предаде кореспондент на Радио „Фокус” – Варна. Цветанов посочи за пример сферата на образованието, където от 1 септември има увеличение на учителските заплати с 15%. „Имаме възможност да направим така, че държавата за всяка следваща година да увеличава досегашния бюджет в сферата на образованието с 330 млн. лв. Същевременно с доброто си управление можем да съхраним доверието на Брюксел към България и от програмата „Региони в растеж“ 600 млн. лв. ще отидат за образователна инфраструктура“, посочи Цветан Цветанов. Той отбеляза, че една от мерките за предпазване от агресия сред децата е създаване на условия за активен спорт. По думите му към това се добавят мерките за енергийна ефективност в сгради, където се работи с деца, защото това е гаранция за добри условия на пребиваване. Цветанов даде за пример и административните реформи, които се правят в сферата на образованието. По думите му 10 пъти ще бъде намалена административната тежест, за да може учителят да бъде в постоянно връзка с ученика и родителите също да имат своя ангажимент за възпитанието на децата и да стане възможно в образователната система да бъдат включени всички деца, които по някаква причина са отпаднали. „За първи път от 27 години имаме вече изработен механизъм за взаимодействие между институциите. Създадоха се 1100 екипа. Има в момента 1600 човека, които са от институциите и от неправителствения сектор. Те посещават всяко едно семейство, за да можем да идентифицираме проблема и да видим дали тези деца са в България, или са с родителите си в чужбина. Но ако те са с родителите си в чужбина, тогава ще бъде прекратена социалната помощ, ако те получават такава в България. Същевременно тези 206 000 деца, които ги няма в информационната система на Министерство на образованието, ще можем действително да установим къде са, да помогнем на тези, на които трябва да се помогне да влязат обратно в образователната система“, подчерта Цветанов. Той заяви, че в началото на учебната година са посетени над 20 000 семейства и 3 000 деца са записани отново на училище. Според Цветанов тези данни са обнадеждаващи и за знак за по-нататъшни действия. Цветанов припомни, че също е постигнат икономически растеж от 3.6%. \"За догодина бюджетът трябва да осигури повече от 180 млн. лв. Така с две направени стъпки от правителството трябва да има с 510 млн. лв. повече\", каза още Цветанов. „Затова искаме да работим да популяризираме това, което вършим и там, където трябва да се помага, да се помага и да знаем действително какъв е проблемът, за да можем да го решим“, каза Цветанов. \r\nЖулиета НИКОЛОВА", "date": "2017.09.17", "title": "Цветан Цветанов, ГЕРБ: Вече има видими резултати от това, което ПП ГЕРБ е обещала по време на кампанията за парламентарни избори"}
{"url": "http://www.focus-news.net/news/2017/09/17/2436870/24-vestimakedoniya-predsedatelyat-na-voenniya-savet-na-nato-zayavi-che-organizatsiyata-shte-prodalzhi-politikata-si-na-otvoreni-vrati-za-novi-chlenove.html", "text": "Председателят на Военният съвет на НАТО, генерал Петер Павел, заяви, че Алиансът ще продължи политиката си на отворени врати за прием на нови членки, предаде македонската \"24 Вести“.\r\n„НАТО непрекъснато следва политиката на отворените врати и твърдо се придържа към нея\", каза Павел на съвместна пресконференция с началника на Генералния щаб на албанската армия генерал Бардил Колчаку, по време на срещата на Военния съвет на НАТО в Тирана.\r\nПавел подчерта, че има няколко държави, които искат да се присъединят към НАТО и че те полагат най-големи усилия за осъществяване на реформи в отбраната.\r\n\"Когато отговарят на необходимите условия за членство, вярвам, че ще започне процес на преговори с тях, с цел да станат пълноправни членки (на НАТО)\", заяви генерал Павел.\r\nВ отговор на журналистически въпрос, той подчерта, че засега все още не е постигнато споразумение между Белград и Прищина около армията на Косово, но добави, че тя трябва да се създаде \"в съответствие с Конституцията и законите на съответните държави\".\r\nПревод и редакция:", "date": "2017.09.17", "title": "„24 Вести“(Македония): Председателят на военния съвет на НАТО заяви, че организацията ще продължи политиката си на отворени врати за нови членове"}
{"url": "http://www.focus-news.net/news/2017/09/17/2436871/stoil-alipiev-nazp-nalichieto-na-onlayn-registar-na-loyalnite-targovtsi-bi-minimiziral-pochti-do-nula-riska-potrebitelyat-da-bade-zasegnat.html", "text": "Наличието на един онлайн регистър на лоялните търговци би минимизирал почти до нула риска потребителят да бъде засегнат. Това каза в интервю за Радио \"Фокус\" Стоил Алипиев, председател на Националната асоциация за защита на потребителите. Той добави, че от повече от две години асоциацията се бори за създаването на такъв регистър, въпреки нежеланието на държавния контролен орган да съществува такъв. „С някои браншови организации, с които сме разговаряли, виждаме, че и при някои техни членове имаме несигурност. Ние знаем, че в тази насока ни предстои изключително много работа. Труден и тежък път. Но в името на потребителя няма да се откажем, защото това е пътят. Всяка друга възможност, която ни дава законодателят да направим, ще излезе от презумпцията, че срещу нас имаме лоялен търговец, който предлага стока. Когато търговецът е нелоялен, започва да мамене на потребителя, че ще му бъде помогнато. Истинският отговор е, че има много малка вероятност да се направи нещо за него“, уточни Стоил Алипиев.", "date": "2017.09.17", "title": "Стоил Алипиев, НАЗП: Наличието на онлайн регистър на лоялните търговци би минимизирал почти до нула риска потребителят да бъде засегнат"}
{"url": "http://www.focus-news.net/news/2017/09/17/2436872/russia-beyond-negativite-na-pochivkata-v-cherna-gora-prez-ochite-na-ruskite-turisti.html", "text": "Туризмът в Черна гора привлече повече внимание от страна на руската общественост през последните месеци, отколкото през предходните години. През пролетта на 2017 г. няколко руски телевизионни канала излъчиха предавания, в които офертите за почивка в Черна гора бяха представени в негативна светлина с оглед на качеството на обслужване, хигиената, чистотата и сигурността в страната. Russia Beyond (\"Руската дума\") провежда серия интервюта с руски граждани, избрали да прекарат ваканцията си в Черна гора, за да представи информация от първа ръка за впечатленията на туристите - от Карелия до Далечния изток на Русия, предава Радио „Фокус“ в рубриката „Балкански туристически часовник“.\r\nПо-голямата част от анкетираните са категорични, че напрежението в двустранните отношения между Москва и Подгорица нямат решаващо влияние върху решението им да прекарат ваканцията си в крайбрежните курорти на балканската страна. Все пак руските туристи признават, че почивката в Черна гора може да бъде помрачена от някои неща.\r\nОказва се, че положителната представа за Черна гора развалят пътищата, таксиметровите услуги и лошото жилищно планиране. Руснаците се оплакват от липсата на безплатни паркинги, което ги отказва от ползването на автомобил под наем по време на почивката си. Тесните и стръмни улици в градовете, и криволичещите шосета превръщат шофирането, но и пътуването в истински кошмар, споделят туристите. \r\nРуските летовници не са доволни и от системните измами на таксиметровите шофьори, които таксуват туристите с до 3-4 пъти по-висока от обичайната им тарифа. Като сериозен недостатък на местните туристически оферти се посочва несъответствието между снимките на апартаментите в сайтове за резервации и реалната ситуация. Често пъти ваканционните имоти са на значително по-голямо разстояние от желана дестинация, отколкото е обявено в офертата за наемането им.  Тереза Герова", "date": "2017.09.17", "title": "Russia Beyond: Негативите на почивката в Черна гора през очите на руските туристи"}
{"url": "http://www.focus-news.net/news/2017/09/17/2436873/skotland-yard-politsiyata-provezhda-oshte-edin-obisk-v-grafstvo-sari-vav-vrazka-s-teroristichniya-akt-v-london.html", "text": "Асистент Комисар Марк Роули, ръководител на службата за борба с тероризма и предотвратяването му сподели последните новини от разследването на терористичната атака в спирката на лондонското метро „Парсънс Грийн“, както и за намаляването на нивото на терористична заплаха във Великобритания, от „критична“ до „висока“, предава официалната интернет страница на Скотланд Ярд.\r\n„Високото темпо и бързия прогрес на разследването продължават. Тази нощ бе извършен още един арест и вече двама души са задържани. В момента се провеждат два обиска на адреси в Хоунслоу и Съри и вече имаме по-голяма яснота как е приготвено самоделното устройство“, заяви той.\r\n„Все още има много какво да се направи, но вече имаме по-голяма сигурност и този прогрес даде причини на „Обединения център за анализ на тероризма“ да стигне до заключението, че нови атаки, към момента, не се очакват“, поясни Роули.\r\n„Искам да подчертая, че екипи от специалисти, които са добре подготвени за справянето със сериозни инциденти,  ще продължават да осигуряват силно видимо присъствие в цялата столица и във Великобритания“, подчерта асистент-комисарят.\r\nПревод и редакция:", "date": "2017.09.17", "title": "Скотланд Ярд: Полицията провежда още един обиск в графство Съри във връзка с терористичния акт в Лондон"}
{"url": "http://www.focus-news.net/news/2017/09/17/2436874/predstoyashti-sabitiya-v-stranata-za-18-septemvri-agentsiya-fokus.html", "text": "***\r\nОт 11.00 часа в Гранд Хотел София Вернер Хойер, президент на Европейската Инвестиционна Банка и Бойко Борисов, министър-председател на Република България официално ще открият офис на Европейската инвестиционна банка (ЕИБ) в София. Министърът на финансите Владислав Горанов и вицепрезидентът на ЕИБ Вазил Худак също ще вземат участие в церемонията. \r\n***\r\nОт 09.00 часа в Гранд Хотел София министърът на регионалното развитие и благоустройството Николай Нанков ще открие  международна конференция „Опазване и устойчиво използване на водите в България“.\r\n***\r\nОт 13.00 часа на ул. „Еднофамилни къщи“, кв. „Даскалово“, Министър Теменужка Петкова ще провери обект на ЧЕЗ ЕАД в град Перник, след което ще посети подстанция „Червена могила“ в близост до град Радомир. Посещенията са началото на годишните проверки на Министерството на енергетиката на трите електроразпределителни дружества и „Електроенергийния системен оператор“ ЕАД за предстоящия зимен сезон.\r\n***\r\nОт 09.00 часа тържествено ще бъде открита новата сграда на Софийския районен съд и Софийската районна прокуратура на „Ген. М. Д. Скобелев“ № 23.\r\n***\r\nОт 09.30 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Нели Н., Юлиян Х. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 9-и състав на Специализирания наказателен съд ще заседава по делото срещу Радослав Б., Денис Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Младен М., Мария Т. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа на скейт парка в парк „Студентски“ ще се проведе инициативата „Студентски танцува“.\r\n***\r\nОт 10.00 до 13.00 часа Военномедицинска академия организира безплатни профилактични прегледи за лаймска болест.\r\n***\r\nОт 10.30 часа 18-и състав на  на Специализирания наказателен съд ще заседава по делото срещу Ангел Т., Марин Я. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 до 12.00 ч. локалното платно на бул. „Мария Луиза“ – срещу сградата на Центъра за градска мобилност ще се превърне в „платно“ за рисуване с тебешир на малките художници от 48-о основно училище „Йосиф Ковачев“ – София. Те ще се включат в инициативата „Изрисувай платното“ : „Как си виждам транспорта на бъдещето като стана голям/а“.\r\n***\r\nОт 11.00 часа с полагане на първа копка ще започне изграждането на нова сграда на Шеста пожарна служба. Сградата ще се намира в ж.к. „Овча купел” (ул. „Монтевидео” и ул. „Акад. Константин Пашев”, срещу сградата на ДКЦ – 21).\r\n***\r\nОт 11.00 часа в градинката пред Народния театър „Иван Вазов“ неговият директор Мариус Донкин и кметът на Столична община Йорданка Фандъкова ще открият фотоизложба, посветена на 110-годишнината от откриването на сградата на най-големия театър у нас.\r\n***\r\nОт 11.00 часа в Национален пресклуб БТА Инициативен комитет от село Куртово Конаре ще проведе пресконференция във връзка с това, че доставка на варовик за 48 млн. лева за ТЕЦ Марица изток 2 е от незаконната концесия на кариерата в Куртово Конаре.\r\n***\r\nОт 11.00 часа 17-и състав на Специализирания наказателен съд ще заседава по делото срещу ще заседава по делото срещу Енчо С., Георги Д. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа 14-и състав на Специализирания наказателен съд ще заседава по делото срещу Александър Л., Станимир Б. и Йовчо К., на които са повдигнати обвинения за образуване и ръководене на организирана престъпна група.\r\n***\r\nОт 11.00 до 16.00 часа Центърът за градска мобилност ще отвори вратите си за посетители.\r\n***\r\nОт 11.00 до 15.00 часа от пл. „Възраждане“ до пл. „Журналист“ ще се движи ретро-трамвай в рамките на кампанията на ЦГМ „Пътувай  и чети! Размени книга с непознат в ретро-трамвая!“.\r\n***\r\nОт 11.00 часа в зала „Максима” на Национална спортна академия „Васил Левски” ще се състои тържество по повод откриването на новата учебна 2017/2018 година, в която НСА отбелязва 75-ата годишнина от основаването си.\r\n***\r\nОт 12.00 часа в зала „Изток“ на Народното събрание омбудсманът Мая Манолова организира широка обществена дискусия под наслов „Европа на два стандарта при храните - защитени ли са правата на българските потребители“, посветена на разликите в качеството на храните в държавите от Западна и Източна Европа. \r\n***\r\nОт 13.30 часа в Дома на Европа в София ще се проведе кръгла маса на тема „България и ЕС: модерни и устойчиви политики в областта на образованието, младежта и културата“, организирана от Информационното бюро на ЕП в България. В дискусията ще вземат участие членовете на Европейския парламент от Комисията по култура и образование, сред които е и Момчил Неков С&Д. Ще присъстват министри, народни представители от ресорните комисии в НС, представители на националните координатори на програмата „Еразъм“ в България, неправителствени организации и студенти.\r\n***\r\nОт 14.00 часа 5-и състав на Специализирания наказателен съд ще заседава по делото срещу Александър Н., Ваня Д. и др., на които са повдигнати обвинения за образуване и ръководене на организирана престъпна група.\r\n***\r\nОт 15.00 часа в Зала 1 на НДК зпочва традиционното издание на Международния фестивал за поп и рок музика „София”. Събитието започва с Международния конкурс за изпълнители и продължава от 19.00 часа с Конкурс за нова българска песен и Гала концертът с награждаване на лауреатите.\r\n***\r\nОт 16.00 часа в МБАЛ „Света София“ ще се проведе лекция-беседа на тема „Здравословен начин на живот преди и след раждането и какво представлява женската консултация?“.\r\n***\r\nОт 18.00 часа в Мраморното фоайе на Столична библиотека ще бъде открита изложбата от картини на художника Юлиян Месса и представяне на книгата ,,Морето нека да ми каже” с автор Борислав Мирчев.\r\n***\r\nОт 18.30 часа пред Министерство на финансите ще се проведе протест, организиран от Българското либертарианско общество, заради планирани допълнителни ограничения върху разплащанията в брой.\r\n***\r\nОт 18.30 часа ще се състои посетите третата лекция на тема образование в рамките на Отворения университет на Центъра за култура и дебат „Червената къща „Андрей Николов” – „Дизайн мислене в образованието” с лектори Георги Камов от Red Paper Plane и Йоана Маринова от Института за прогресивно образование.\r\n***\r\nОт 11.00 часа в двора на Благоевградска професионална гимназия ще се проведе официална церемония „Първа копка“ за успешен старт на проект „Инвестиции в подобряване качеството на образователната среда в Благоевградска професионална гимназия”.\r\n***\r\nОт 11.00 часа кметът Димитър Николов ще гостува на детски празник в новопостроения корпус на ЦДГ „Чайка“ в „Меден рудник“. \r\n***\r\nОт 13.00 до 15.30 часа в местността „Ченгене скеле” БЧК ще проведе учебно-тренировъчно занятие с действия по спасяване на пострадали при земетресение, спасителна операция за оказване помощ на бедстващи на море,  оказване на първа долекарска помощ, на психосоциална подкрепа, евакуация и издирване със спасителни кучета.\r\n***\r\nОт 10.00 до 19.00 часа народният представител от ГЕРБ Красен Кръстев ще проведе приемен ден в офиса на партията в града.\r\n***\r\nОт 13.00 часа народният представител проф. Анелия Клисарова ще приема граждани в централата на БСП на ул. „Македония” 33.\r\n***\r\nОт 14.00 часа народният представител от БСП Иван Иванов ще има приемна в пенсионерския клуб (бл.67) в кв. „Чайка”.\r\n***\r\nОт 14.00 часа в пресцентъра на УМБАЛ „Св. Марина“ – Варна ще стартира кампанията GROWINFORM, която има за цел ранното откриване и навременно лечение на състояния с проблемен растеж.\r\n***\r\nОт 16.00 до 17.30 часа народният представител от ПП ГЕРБ инж. Петя Аврамова организира приемна за граждани в офиса на партията на бул. \"Демокрация\" №2.\r\n***\r\nОт 11.00 часа в Пресклуб на БТА - Велико Търново ще се проведе пресконференция на инициаторите за изграждането на първия у нас парк „България в миниатюри“.\r\n***\r\nОт 14.30 часа в Пресклуб на БТА - Велико Търново ще се проведе Пресконференция на народните представители от БСП Весела Лечева, Валентин Ламбев и Явор Божанков.\r\n***\r\nОт 17.30 часа в ХГ „Недялко Каранешев“ юе бъде открита изложба „Последвай стъпките“ – символите на българското хоро, представени чрез компютърна графика в изложба на „Таратанци“ ООД.\r\n***\r\nОт 18.00 часа в Държавен куклен театър „Дора Габе“ ще се състои премиерата на кукления спектакъл „Косе Босе“.\r\n***\r\nОт 08.30 часа работници от фабриката за производство на хартия – „Костенец Пейпър Мил” ЕАД излизат на протест пред сградата на предприятието заради готвено от ръководството на компанията масово уволнение. \r\n***\r\nОт 10.00 до 12.00 часа народният представител от ГЕРБ Десислава Костадинова ще има среща с граждани в офиса на партията на ул. „Екзарх Йосиф“ № 5  А.\r\n***\r\nОт 10.00 до 12.00 часа народният представител от ГЕРБ Десислава Костадинова ще има среща с граждани в клуба на партията.\r\n***\r\nОт 9.00 ч. в зала 2 Пловдивският окръжен съд ще гледа делото срещу 66-годишната Иванка Ройдова от пловдивското село Брани поле по обвинение, че е поръчала на агент под прикритие да убие брат й и неговите наследници. \r\n***\r\nОт 9.00 часа, зала 1 Апелативният съд в Пловдив ще гледа делото, образувано по жалби на подсъдимия и гражданските ищци срещу присъда на Окръжен съд – Хасково, с която Димитър Филипов е признат за виновен в това, че на 26.04.2015 г. в гр. Любимец, област Хасково, направил опит умишлено да умъртви В. К. \r\n***\r\nОт 11.00 часа в Пресклуб на БТА – Плевен ще се проведе пресконференция на Областно ръководство на ПП АБВ – Плевен.\r\n***\r\nОт 11.00 часа в Аулата на Аграрния университет – Пловдив ще се състои тържествено откриване на Учебната 2017/2018 г. От 12.00 часа ще бъде открита обновената лаборатория на универистета.\r\n***\r\nОт 14.00 часа в зала „България“ на Конгресния център в палата 8 на Международния панаир ще се проведе Национална конференция за индустриални имоти - БГСКЛАД 2017 г.\r\n***\r\nОт 19.00 часа на Античния театър с концерт ЗАЕДНО с участието на ансамбъл \"Тракия\" и ансамбъл \"Странджа\", Бургас започват празниците на Стария град Пловдив. Мотото е \"Вдъхновение\". \r\n***\r\nОт 10.00 до 12.00 часа народният представител от ПП ГЕРБ Маноил Манев организира приемна за граждани в офиса на партията: бул. „Митрополит Методий Кусев” № 5.\r\n***\r\nОт18.00 часа на площада пред Община Стара Загора за денонощие ще се проведе Нетрадиционен мирен протест за пълно запазване на парк \"Бедечка\".", "date": "2017.09.17", "title": "Предстоящи събития в страната за 18 септември (Агенция „Фокус“)"}
{"url": "http://www.focus-news.net/news/2017/09/17/2436875/greek-reporter-opredeliha-gartsiya-kato-idealna-destinatsiya-za-vakantsiya-na-homoseksualni-dvoyki.html", "text": "Най-голяма британска медия за хомосексуалисти, Gay Star News, която месечно е посещавана от над милион потребители, препоръча Гърция като идеална дестинация за ваканция през месец септември на еднополови двойки, предава Greek Reporter.\r\nМедията представя класация с избрани 10 дестинации за почивка на хомосексуалистите, в която Гърция е включена с островите Алонисос и Фолегандрос, както и с полуостров Халкидики в северната част на страната. Списъкът включва и най-атрактивните дестинации в страната като Крит и Санторини и, разбира се, остров Миконос, една от най-популярните гей дестинации в света, предава Радио „Фокус“ в рубриката „Балкански туристически часовник“.\r\nЕкипът, съставил списъка, се стреми да удовлетвори изискванията на големия брой хомосексуалисти, които посещават Гърция в опит да открият нови и алтернативни места за прекарване на почивката си.\r\nАвторите уверяват, че гръцките хотелиери отдавна са доказали своята приветливост към хомосексуалистите и гордо се причисляват към най-отворените и модерни професионалисти в бранша. Тереза Герова", "date": "2017.09.17", "title": "Greek Reporter: Определиха Гърция като идеална дестинация за ваканция на хомосексуални двойки"}
{"url": "http://www.focus-news.net/news/2017/09/17/2436876/shafaaq-irak-shiitska-paravoenna-organizatsiya-se-zareche-da-se-obarne-sreshtu-amerikanskite-voynitsi-sled-kato-islyamska-darzhava-bade-izgonena-ot-irak.html", "text": "Американските военни държат под око най-агресивната шиитска милиция, за която се твърди, че е прокси на Иран, зарекла се да започне да убива американци, веднага щом „Ислямска държава“ бъде изгонена от Ирак, предаде иракската Shafaaq.\r\nС приближаването на поражението на „Ислямска държава“ в Ирак – американски военни считат, че от 25-хилядната терористична група са останали само няколко хиляди последователи, удържащи съвсем малки откъснати една от друга територии – опасността от бригадите на „Хизбулла“ става все по-осезаема.\r\nКомандир на шиитския батальон известен като „Ката‘иб Хизбулла“, най-многоброен и най-безцеремонен от тренираните от Иран милиции, сражаващи се в Ирак и Сирия, предупреди американците, че те трябва да напуснат Ирак или да водят още една война.\r\nПодобна заплаха отправи и говорителят на групировката Джафар ал Хосейни през месец март. Това подсказва, че милицията не блъфира и наистина се готви за този ден.\r\nОт своя страна, високопоставен американски военен заяви пред американско издание, че има планове как да отговори на „Ката‘иб Хизбулла“, ако тя започне да напада американци.\r\nПревод и редакция:", "date": "2017.09.17", "title": "Shafaaq (Ирак): Шиитска паравоенна организация се зарече да се обърне срещу американските войници, след като „Ислямска държава“ бъде изгонена от Ирак"}
{"url": "http://www.focus-news.net/news/2017/09/17/2436877/aktsenti-v-sutreshniya-blok-dobro-utro-balgariya-na-radio-fokus-na-18-septemvri.html", "text": "Бедствено положение е обявено в община Панагюрище заради честите и тежки аварии на магистралния водопровод от село Злокучене и недостига на вода в общинския център и седем села от общината. Каква е ситуацията там и какви са предприетите мерки, за да бъдат задоволени потребностите на жителите в общината. Наш първи гост в сутрешния блок „Добро утро, България“ на Радио „Фокус“ ще бъде кметът на Община Панагюрище Никола Белишки. В резултат на извънредните проверки на БАБХ бе открит фипронил в яйца от български производители. В каква степен е притеснително това за човешкото здраве, както и как трябва да се предпазват хората? В минутите след 8.00 часа ще разговаряме с проф. д-р Донка Байкова, специалист по хранене и диетика. Какви са съветите на експертите при разходката ни в планините, както и какво трябва да правим при появата на буря, придружена с мъгла? Отговорите на тези и още въпроси ще потърсим с Павел Павлов, планински водач и спасител от ПСС към БЧК. \r\nВ минутите след 9.00 часа колегата Цветана Тончева от Радио \"Фокус\" - Пловдив ще ни разкаже повече за предстоящата програма по повод празниците на Стария град в Пловдив. \r\nТези и още теми - в сутрешния блок „Добро утро, България“ Радио „Фокус“, от 06.00 до 10.00, с водещ Деница Узунова.", "date": "2017.09.17", "title": "Акценти в сутрешния блок „Добро утро, България“ на Радио „Фокус“ на 18 септември"}
{"url": "http://www.focus-news.net/news/2017/09/17/2436878/desetki-posetiteli-se-zapoznaha-s-rabotata-na-ministerstvoto-na-vanshnite-raboti-v-ramkite-na-evropeyskite-dni-na-nasledstvoto.html", "text": "Министерството на външните работи отвори днес врати за посетители в рамките на инициативата Европейски дни на наследството – София 2017, която се проведе на 16 и 17 септември. Това съобщиха от пресцентъра на Министерството на външните работи. Над 100 жители и гости на столицата избраха да отделят част от времето си в неделния ден, за да се запознаят отблизо с работата на институцията.\r\nС посетителите на Деня на отворените врати се срещна и разговаря заместник-министърът на външните работи Георг Георгиев. Той подчерта, че целта на инициативата е институцията да бъде все по-отворена и все по-достъпна за българските граждани. ,,Именно тук работят хората, които имат значителен принос за това България да има значими външнополитически позиции в международен план”, каза още заместник-министър Георгиев и благодари на гостите за интереса към дейността на ведомството.\r\nПосетителите научиха какво съдействие може да окаже външно министерство на българските граждани в чужбина при кризисни ситуации. В рамките на отворените врати посетителите имаха възможност да се запознаят с богатия художествен фонд на институцията и да научат любопитни детайли за дипломатическия протокол. Представен бе и процесът на вземане на решения в Съвета на ЕС, приоритетите на предстоящото българско председателство на Съвета и активната роля на България за утвърждаване на европейската перспектива на страните от Западните Балкани. Кабинетът на министъра и конферентните зали на министерството също бяха отворени за гостите.\r\nИнициативата Европейски дни на наследството е подкрепена от Съвета на Европа и от Европейската комисия и се провежда всяка година през месец септември и в нея се включват милиони хора от почти всички страни на нашия континент. Първите дни на културното наследство са организирани през 1984 г. във Франция от Министерство на културата, по инициатива на министър Жак Ланг. От 1991 г. насам са познати като Европейски дни на наследството. В значителен брой държави, между които и България, те имат голям успех сред хората, предоставяйки им възможност да посетят престижни обекти, които обикновено са с ограничен достъп. Инициативата допринася и за това гражданите да осъзнаят важността на опазването и популяризирането на културното наследство.", "date": "2017.09.17", "title": "Десетки посетители се запознаха с работата на Министерството на външните работи в рамките на Европейските дни на наследството"}
{"url": "http://www.focus-news.net/news/2017/09/17/2436879/afp-napadnaha-s-kiselina-amerikanski-turisti-v-marsiliya.html", "text": "Две млади американски туристки са напръскани с хидлохорна киселина във френския град Марсилия от жена, за която се смята, че има психологически проблеми, предава AFP, като се позовава на източници от местната полиция.\r\nНападението се е случило на жп гарата на средиземноморския пристанищен град, около 9 часа сутринта местно време (11 часа българско време).\r\nЖената е напръскала туристките в очите, според източника на агенцията, който е добавил, че тя е нападнала хората, които са били най-близко до нея и инцидентът „не е от терористичен характер“.\r\nДвете момичета, които са на около 20 години, са пътували в 4-членна група. Те не са нападнати заради националността си, добавя източникът на AFP.\r\nЕдна от двете жени е получила временна загуба на зрението. И двете са приети в болница, но са изписани в ранния следобед.\r\nПревод и редакция:", "date": "2017.09.17", "title": "AFP: Нападнаха с киселина американски туристи в Марсилия"}
{"url": "http://www.focus-news.net/news/2017/09/17/2436880/sport-chelsi-i-arsenal-zavarshiha-00-na-stamford-bridzh.html", "text": "Челси и Арсенал завършиха при резултат 0:0 в лондонското дерби от 5-ия кръг на английската висша лига, играно на стадион на Челси „Стамфорд Бридж“. В момента се играе последната среща от кръга между Манчестър Юнайтед и Евертън, като резултатът след първото полувреме е 1:0 в полза на домакините от „Олд Трафърд“. Във временното класиране начело е Манчестър Сити с 13 точки, втори е Манчестър Юнайтед с 10 точки, колкото има и Челси, но с по-лоша голова разлика.", "date": "2017.09.17", "title": "Спорт: Челси и Арсенал завършиха 0:0 на „Стамфорд Бридж“"}
{"url": "http://www.focus-news.net/news/2017/09/17/2436881/brig-gen-spas-spasov-balgarskata-aviatsiya-tazi-godina-navarshva-105-godini-ot-neynoto-parvo-boyno-izpolzvane-i-100-godini-balgarska-iztrebitelna-aviatsiya.html", "text": "Българската авиация тази година навършва 105 години от нейното първо бойно използване и 100 години Българска изтребителна авиация. Това каза за Радио „Фокус” - Пловдив председателят на Фондация „Български ВВС“ бригаден генерал от запаса Спас Спасов. „Прието е празникът да бъде на 16 октомври. Нашата бойна авиация е съществувала още преди тази дата, но тогава през 1912 година за първи път се осъществяват разузнавателни полети, хвърляне на ръчно изработени бомби над Одрин и затова е прието да бъде чествана тази дата като празник”, уточни ген. Спасов. „В последствие се развива изтребителната ни авиация, т.н. Еър полисинг. Купуват се самолети от Германия, които се използват като изтребители. Създадени са формирования, които специално да охраняват българското небе. Първото създадено такова звено е на летището в Левуново, където се установява и дежурство на земята за действие и противодействие при нужда”, каза още бригаден генерал Спас Спасов. Той добави, че по повод 100-годишнината от създаването на Българската изтребителна авиация през октомври тази година ще се проведе конференция. Организатори са Фондация ВВС, съвместно с ВВС и Военна академия „Г. С. Раковски“ под ръководството на полковник Димитър Недялков.\r\nЦветана ТОНЧЕВА", "date": "2017.09.17", "title": "Бриг. ген. Спас Спасов: Българската авиация тази година навършва 105 години от нейното първо бойно използване и 100 години Българска изтребителна авиация"}
{"url": "http://www.focus-news.net/news/2017/09/17/2436882/tass-prezidentat-na-boliviya-evo-morales-ochakva-ruskiya-prezident-vladimir-putiin-da-poseti-stranata-prez-noemvri.html", "text": "Президентът на Боливия Ево Моралес се надява, че руския му колега Владимир Путин ще пристигне на посещение в Боливия през месец ноември, когато в страната ще се проведе среща на върха на Организацията на страните износителки на природен газ, предава ТАСС, позовавайки се на публикации в южноамериканската преса.\r\n„Президентът на Русия може да посети Боливия за първи път в историята“, предаде венецуелският телевизионен канал Telesur, цитирайки изказване на Моралес направено в боливийския град Санта Крус де ла Сиера.\r\n„През ноември тази година ние ще организираме международното мероприятие на Организацията на страните износителки на природен газ в град Санта Крус де ла Сиера“, отбеляза Моралес. Според неговите думи, „в момента се опитваме да осигурим участието на президента на Русия.“\r\nПревод и редакция:", "date": "2017.09.17", "title": "ТАСС: Президентът на Боливия Ево Моралес очаква руския президент Владимир Путиин да посети страната през ноември"}
{"url": "http://www.focus-news.net/news/2017/09/17/2436883/erina-krasteva-regionalen-istoricheski-muzey-sofiya-150-hil-franka-e-bil-parviyat-byudzhet-na-stolitsata-okolo-13-ot-nego-e-otdelena-za-osvetlenie.html", "text": "Неслучайно първият бюджет на столицата от 1879 г. е от 150 000 франка и около 1/3 от него е отделена за осветление. Това каза в интервю за Агенция „Фокус“ Ерина Кръстева от Дирекция „Връзки с обществеността“ на Регионалния исторически музей- София по повод Деня на София- 17 септември. „Изтеглящите се османски войски унищожават и последните здрави улични фенери. Нощем е имало реална опасност гражданите да се натъкнат на купа сено, бостан или дворна помийна яма“, обясни тя. „През 1928 г. по предложение на тогавашния кмет - ген. Владимир Вазов, е създаден Музеят за история на София“, посочи Ерина Кръстева. „Първият градоустройствен план на София е т. нар. \"Батенбергов план\", приет с указ на княза. По него работят основно чешки специалисти и претърпява много преработки. Първият главен архитект на София е Адолф Вацлав Колар“, поясни тя. По думите й по негови проекти са построени Градската градина, Министерство на войната, Военното училище, паметникът на Васил Левски, Военният клуб и много други. „Той заедно с Вацлав Роубал и Александър Копиткин подготвя улично-регулационния план през 1879 г., съгласуван от Общинския съвет през януари 1880 г., одобрен от Министерския съвет като първи план на София на 10 април 1880 г.“, посочи Ерина Кръстева и допълни, че през 1881 г. са утвърдени \"Правила за строене на частни постройки в градовете\", които също имат значение за благоустрояването на София. \r\nБиляна ИВАНОВА", "date": "2017.09.17", "title": "Ерина Кръстева, Регионален исторически музей-София: 150 хил. франка е бил първият бюджет на столицата, около 1/3 от него е отделена за осветление"}
{"url": "http://www.focus-news.net/news/2017/09/17/2436884/pazardzhik-obshtina-velingrad-realizira-proekt-za-nova-viziya-na-tsentralnata-gradska-chast-i-mestata-za-otdih.html", "text": "Община Велинград реализира проект „Нова визия на централна градска част, местата за отдих, ремонт и реконструкция на улична мрежа в град Велинград”. Това съобщи за Радио „Фокус“ – Пазарджик Бояна Кирилова от общинската администрация. Тя каза, че изпълнението на проекта е започнало на 29 септември 2016 година с подписването на договор с Министерството на регионалното развитие, управляващ орган на Оперативна програма „Региони в растеж 2014 – 2020\". „Общата стойност на проекта е 4 812 941.28 лева, от които 4 091 000.10 лв. (85%) са предоставени от Европейски фонд за регионално развитие и 721 941,18 лв. (15%) от национално съфинансиране. Срокът за изпълнение на договора е 30 месеца“, обясни Кирилова. Тя добави, че включените в него обекти са централният площад от ул. „Юндолска“ до ДГС „Алабак“, от ул. „Св. св. Кирил и Методий“ и от фонтаните до старата сграда на Общината. Предвидено е също изграждане на зона за обществен отдих в района на складовете при Централен кооперативен пазар. Предвидена е реконструкция и рехабилитация на улиците “Георги Кирков“, “Милеви скали“ и “Христо Смирненски“. „Общата цел на проекта е осигуряване на устойчива и екологична градска среда с подобрено качество на живот, повишена привлекателност и създаване на нови възможности за икономическо и социално развитие, чрез обновяване и благоустрояване на физическата среда в град Велинград“, каза още Кирилова.\r\nВаня НИКОЛОВА", "date": "2017.09.17", "title": "Пазарджик: Община Велинград реализира проект за нова визия на централната градска част и местата за отдих"}
{"url": "http://www.focus-news.net/news/2017/09/17/2436885/bbc-osem-dushi-sa-prieti-v-bolnitsa-a-oshte-duzina-sa-evakuirani-sled-himicheski-intsident-v-zhilishten-rayon-v-iztochen-london.html", "text": "Няколко къщи са евакуирани и осем души са закарани в болница, след „химически инцидент в югоизточната част на британската столица Лондон, предава BBC.\r\nОсем души са закарани в болница, защото са повръщали и им се е гадело, където са прегледани от парамедици.\r\nОт противопожарната служба на Лондон са изпратили екип за реагиране на химически инциденти, които опитват да установят причините, а от Скотланд Ярд заявиха, че няма причини да се смята, че случаят е криминален.\r\nВ района са пристигнали пет пожарни, заедно с екип от парамедици. Говорителят на пожарната служба заяви, че 12 души са евакуирани от къщите като „предпазна мярка.“\r\nПревод и редакция:", "date": "2017.09.17", "title": "BBC: Осем души са приети в болница, а още дузина са евакуирани след „химически инцидент“ в жилищен район в източен Лондон"}
{"url": "http://www.focus-news.net/news/2017/09/17/2436886/nimh-utre-shte-bade-slanchevo-s-maksimalni-temperaturi-mezhdu-30-i-35.html", "text": "През нощта ще бъде ясно и почти тихо. Минималните температури ще са между 13° и 18°. Сутринта в източните райони ще се образува краткотрайна мъгла. През деня ще е слънчево, след обяд – горещо. Ще духа до умерен вятър от запад-северозапад, който привечер ще стихне. Максималните температури ще са предимно между 30° и 35°. В София – около 30. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН). Атмосферното налягане ще бъде около средното за месеца.           \r\nВ сутрешните часове по Черноморието ще има краткотрайна мъгла или ниска облачност, около и след обяд ще бъде слънчево. Ще духа умерен вятър от запад-северозапад. Максимални температури на въздуха: 27°-29°. Температурата на морската вода е 23°-26°. Вълнението на морето ще е около 1-2 бала.  \r\nНад планините ще бъде слънчево. Ще духа умерен западен, по високите и открити части – силен югозападен вятър. Максимална температура на височина 1200 метра около 24°, на 2000 метра – около 16°.\r\nВъв вторник ще преобладава слънчево време с временни увеличения на облачността и на отделни места ще превали краткотраен дъжд. Ще духа до умерен югоизточен вятър. Дневните температури слабо ще се понижат, но все още ще са доста по-високи от обичайните – между 29° и 34°. \r\nПрез  нощта срещу сряда и в сряда, в по-голямата част от страната, вятърът ще се ориентира от северозапад и ще се усили. В западната половина от страната температурите ще се понижат, докато в Югоизточна България вятърът ще е от югозапад и ще е все още горещо с температури до 32°-33°. Ще има по-значителни увеличения на облачността и на места ще превали и прегърми. В четвъртък ще преобладава облачно време, отново ще има превалявания. В отделни райони ще се развие и купесто-дъждовна облачност и валежите временно ще са интензивни, с гръмотевици. С умерен и силен вятър ще продължи да нахлува студен въздух и температурите бързо ще се понижават.", "date": "2017.09.17", "title": "НИМХ: Утре ще бъде слънчево с максимални температури между 30° и 35°"}
{"url": "http://www.focus-news.net/news/2017/09/17/2436887/brig-gen-spas-spasov-balgariya-e-dala-mnogo-znaniya-na-sveta-za-tova-kak-se-pilotira-i-kak-se-konstruira-samolet.html", "text": "България е била една от страните, които са произвеждали много добри самолети. Това каза за Радио „Фокус” - Пловдив председателят на Фондация „Български ВВС“ бригаден генерал от запаса Спас Спасов. „България е произвеждала и самолети по италиански лиценз – българските Капрони”, добави Спасов. Наши известни конструктори са били Асен Йорданов и Цветан Лазаров. „През 2015 се навършиха 100 години от първия български самолет, произведен от Асен Йорданов. Тогава Фондация „Български ВВС“, благодарение на спонсори направи реплика на този самолет, който и сега може да се види в Музея на авиацията в Крумово”, каза бригаден генерал Спас Спасов. По думите му ние сме дали много знания на света за това как се пилотира и как се конструира самолет. Асен Йорданов е бил автор и на много книги, които са признати навсякъде по света.\r\nЦветана ТОНЧЕВА", "date": "2017.09.17", "title": "Бриг. ген. Спас Спасов: България е дала много знания на света за това как се пилотира и как се конструира самолет"}
{"url": "http://www.focus-news.net/news/2017/09/17/2436888/blagoevgrad-kukerite-ot-simitliyskoto-selo-rakitna-se-sabraha-za-traditsionen-kukerski-praznik.html", "text": "Кукерите от симитлийското село Ракитна се събраха за традиционен кукерски празник. Това съобщиха от пресцентъра на Община Симитли. Няколко казана храна сготвиха организаторите, за да почерпят за здраве гостите, които се бяха събрали на обща трапеза. За доброто настроение на кукери и гости имаше музика и веселие. Жители и гости не пропуснаха да се хванат на хорото. Групата на село Ракитна участва във фестивала „Симитлия – древната земя на кукерите” с групата на село Брежани и я подкрепя по численост и атрактивност всяка година.", "date": "2017.09.17", "title": "Благоевград: Кукерите от симитлийското село Ракитна се събраха за традиционен кукерски празник"}
{"url": "http://www.focus-news.net/news/2017/09/17/2436889/plovdiv-obshtinata-shte-se-predstavi-na-edna-ot-nay-mashtabnite-turisticheski-borsi-v-moskva.html", "text": "Община Пловдив засилва рекламата на руския пазар. Това съобщиха за Радио „Фокус“ - Пловдив от ОП “Туризъм“. Статистиката показва ръст на руските туристи за Пловдив от началото на годината. Нов тираж на каталога ‘Visit Plovdiv’ и магнитни сувенири с послание на руски „Посетите Пловдив“ са част от материалите, с които Общината ще се представи на една от най-мащабните туристически борси „Отдых“ от 19 до 21 септември т.г. в Москва. Целта е да се отговори на интереса на руския пазар, който продължава да бъде един от основните за страната. Основни акценти в представянето на града в Москва ще бъдат разнообразните възможности за културен, събитиен, винен, спортен, бизнес, уикенд и шопинг туризъм, както и осъществяване на възможни партньорства с организациите в бранша. Ще бъде акцентирано и върху предстоящата Девета Международна среща по туризъм, която ще се проведе в Пловдив през периода от 4 до 7 октомври 2017г. Новите материали на руски език ще бъдат разпространявани и в трите Туристически центъра в Пловдив, където търсенето на рускоезични информационни източници също нараства. ОП „Туризъм“ предвижда и публикуване на статии в няколко руски блога за туризъм, с които в момента преговаря.\r\nЦветана ТОНЧЕВА", "date": "2017.09.17", "title": "Пловдив: Общината ще се представи на една от най-мащабните туристически борси в Москва"}
{"url": "http://www.focus-news.net/news/2017/09/17/2436890/zam-predsedatelyat-na-gerb-tsvetan-tsvetanov-prizova-novoto-rakovodstvo-na-partiyata-v-dobrich-da-raboti-kato-edin-yumruk-obzor.html", "text": "В рамките на месец – два трябва да се върви към избори на постоянно областно и общинско ръководства в Добрич, за да може да се очертае истинският попътен вятър, който трябва да ни доведе до добри резултати през 2019 година. Това заяви в Добрич председателят на ПГ на ГЕРБ и заместник-председател на партията Цветан Цветанов. Той се срещна с общинските структури на ГЕРБ от областта. В срещата участваха народните представители Даниела Димитрова и Пламен Манушев, който е и временен областен координатор на ГЕРБ-Добрич.\r\nЦветанов обърна внимание, че Добрич е единствената област, където ГЕРБ отчита занижаване на резултатите от предишни парламентарни избори и тази тенденция трябва да се обърне. „Трябва да градим основа, която да ни даде възможност общинските съветници, които ще бъдат от Община Добрич да бъдат екипа, който да работи заедно с кмета, който ние ще предложим, и който ще бъде част от това, което ще правим като политика”, каза още Цветан Цветанов. Той подчерта, че за ГЕРБ важно е не само да постигне победа, а целият екип да работи като един юмрук. „На местно и областно ниво трябва да направим необходимото, за да привлечем знаещите и можещите хора от всички сфери от цялата област“, каза още Цветан Цветанов\r\nПредседателят на ПГ на ГЕРБ акцентира и на политиките, които правителството на Бойко Борисов и мнозинството в парламента реализира на национално ниво. Той отбеляза, че държавата ще отделя 510 милиона лева повече всяка година за увеличението на заплатите в образованието и за ръста на пенсиите, но без да увеличава дефицита. „В момента имаме излишък, който ще отиде за съфинансиране на европейските проекти. Това, което се стараем да правим ще бъде възможно, благодарение на постигнатия икономически растеж от 3,6%, а към края на годината се очаква той да стане 3,9-4%“, каза още зам.-председателят на ПП ГЕРБ.\r\nВ коментар пред журналисти той посочи, че всички партийни структури на партията – общински и областни, трябва да бъдат сред хората. Според Цветанов целта е да се популяризира това, което правителството прави за гражданите и отблизо да се видят проблемите на хората. Той заяви, че това, което партията е пропуснала за Добричка област и създалото се усещане, че в този регион „нещата са изцяло провалени“, вече са изместени от ясна визия как да бъде създадена необходимата мотивация за връщане доверието на хората. По думите му вече има и видими резултати от това, което ПП ГЕРБ е обещала по време на кампанията за парламентарни избори. Цветанов посочи за пример сферата на образованието, където от 1 септември има увеличение на учителските заплати с 15%. Той заяви, че в началото на учебната година са посетени над 20 000 семейства и 3 000 деца са записани отново на училище. Според Цветанов тези данни са обнадеждаващи и за знак за по-нататъшни действия.\r\nПосещението му в Добрич бе част от поредицата работни срещи с представители на общинските и областни структури на ГЕРБ в Североизточна България. “Фокус“ припомня: На 21 юли главният прокурор Сотир Цацаров внесе в Народното събрание искане за снемане имунитета на народния представител и председател на общинската организация на ГЕРБ в Добрич Живко Мартинов. Той обясни, че от 2012 година Мартинов е упражнявал натиск с цел определени облаги, използвайки името на премиера. Самият Мартинов обяви от своя страна, че се отказва от имунитета си доброволно. Той заяви, че \"група хора от левия спектър\" от няколко месеца пишат жалби срещу него. На 27 юни парламентът прекрати правомощията на народния представител, а оставката му стана повод за разгорещени дебати между управляващи и опозиция. Премиерът Бойко Борисов заяви, че се срамува от депутата Живко Мартинов, но отчете, че той е бил отстранен и от партията и от парламента, като призова БСП да направят същото и спрямо народния представител Манол Генов, обвинен в купуване гласове в Асеновград и Пловдив. Лидерът на БСП Корнелия Нинова отговори, че, ако от ГЕРБ претендират за еднакво отношение към народните представители, които са получавали обвинения, то Цветан Цветанов и Делян Добрев също е трябвало да бъдат отстранени от Народното събрание.  Междувременно заради случая с Мартинов начело на областната структура на ГЕРБ в Добрич застана вицеадмирал Пламен Манушев, а на общинското ръководство - Красимир Николов. По-късно вече бившият народен представител се сдоби с общо 6 обвинения, които касаят изнудване, злоупотреба с власт, опит за лично укривателство, принуда спрямо орган на властта да извърши действие по служба и принуда по отношение на физическо лице.", "date": "2017.09.17", "title": "Зам.-председателят на ГЕРБ Цветан Цветанов призова новото ръководство на партията в Добрич да работи като един юмрук (ОБЗОР)"}
{"url": "http://www.focus-news.net/news/2017/09/17/2436891/sofiya-peycheva-regionalna-biblioteka-kyustendil-vavedohme-nova-usluga-chrez-koyato-grazhdanite-mogat-da-poluchavat-bezplatna-informatsiya-po-pravni-vaprosi.html", "text": "Въведохме нова услуга, чрез която гражданите могат да получават безплатна информация по правни въпроси. Това каза пред Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. По думите ѝ новата и полезна услуга може да бъде ползвана от всеки посетител на библиотеката и той да получи напълно безплатно правна информация относно правни въпроси или казуси, които му се налага да решава в своето ежедневие. „Гражданите имат възможност да зададат своите правни въпроси на нашата електронна поща или на място в библиотека. След като веднъж бъде получен от служителите на библиотеката, въпросът се предоставя на Правната клиника в УНСС. Библиотеката, както и правната клиника гарантират запазване на конфиденциалността на предоставяната от гражданите информация”, каза София Пейчева. По думите ѝ в рамките на три работни дни след постъпване на запитването, на предварително посочен имейл или на място в библиотеката, гражданинът получава съвет как да реши своя правен казус - самостоятелно, чрез адвокатска услуга, чрез безвъзмездна правна помощ или по друг начин.\r\nВенцеслав ИЛЧЕВ", "date": "2017.09.17", "title": "София Пейчева, Регионална библиотека - Кюстендил: Въведохме нова услуга, чрез която гражданите могат да получават безплатна информация по правни въпроси"}
{"url": "http://www.focus-news.net/news/2017/09/17/2436892/sport-manchestar-yunayted-pobedi-evertan-s-40.html", "text": "Манчестър Юнайтед победи Евертън с 4:0 в мач от четвъртия кръг на Висшата лига на Англия, игран на стадион „Олд Трафорд“. По-рано днес Челси и Арсенал завършиха наравно 0:0. Начело във временното класиране е Манчестър Сити с 13 точки, колкото имат и съседите им от Манчестър Юнайтед, но с по-лоша голова разлика. Трети е Челси с 10 точки.", "date": "2017.09.17", "title": "Спорт: Манчестър Юнайтед победи Евертън с 4:0"}
{"url": "http://www.focus-news.net/news/2017/09/17/2436893/blagoevgrad-dramatichen-teatar-n-vaptsarov-podgotvya-novo-detsko-predstavlenie-v-kraya-na-septemvri.html", "text": "Драматичен театър „Н. Вапцаров” – Благоевград подготвя ново детско представление в края на септември. Това каза за Радио „Фокус“ – Пирин Симона Спасова, експерт „Връзки с обществеността“ в културната институция. Към момента се провеждат репетициите за представлението „Красавицата и Звяра”, чиято премиера ще бъде на 26, 28 и 30 септември. „Любимата на зрителите приказка и героите ѝ оживяват на сцената, през погледа на постановчика Жанет Керанова, която има зад гърба си вече няколко успешни детски спектакъла – „Снежинката със синьото носле”, „Защо падат звездите!?” и „Червената шапчица и Вълкът”. Музиката за представлението е специално написана от директора на Камерна опера – Благоевград Петър Радевски, а хореографията е поверена на Пламена Моралиева“, каза още Спасова. История за две сърца, изпълнени с истинска любов, ще разкажат Божана Косева, Пепа Манева, Александър Митев и Илия Павлевчев. Билетите за премиерните дати вече са в продажба на касата на театъра.\r\nЛивия НИНОВА", "date": "2017.09.17", "title": "Благоевград: Драматичен театър „Н. Вапцаров” подготвя ново детско представление в края на септември"}
{"url": "http://www.focus-news.net/news/2017/09/17/2436894/alfa-tv-makedoniya-trima-raneni-po-vreme-na-burya-v-belgrad.html", "text": "Трима души, един от тях дете, бяха ранени следобед в Белград, по време на буря, последвана от силен вятър, който обхвана части от Сърбия, предаде македонската „Алфа ТВ“.\r\nПетгодишно дете е било ранено, когато върху него е паднало счупено дърво.\r\nЕдин човек в Земун е ранен в резултат на удар от счупен клон и един човек в Нови Белград е пострадало едно лице, когато върху него е паднала отворена врата на балкон.\r\nПревод и редакция:", "date": "2017.09.17", "title": "„Алфа ТВ“ (Македония): Трима ранени по време на буря в Белград"}
{"url": "http://www.focus-news.net/news/2017/09/17/2436910/stolichna-obshtina-razdade-svoite-nagradi-za-postizheniya-v-kulturata.html", "text": "На празника на София – 17 септември, Столична община раздаде своите ежегодни награди за постижения в културата, предаде репортер на Агенция „Фокус“.\r\nВ категория „Литература“ победител е Милен Русков с неговия роман „Чамкория“. „В тази книга исках да съживя неща, които вече ги няма в София, например площад „Трапезица“. Аз направих това с голяма дисциплина и любов, каквито големите начинания изискват. Тъй като София от миналото предизвиква в мен много силна обич, приемам тази награда като признание и съм много щастлив за това“, каза Русков.\r\nВ категория „Театър“ призът отиде при Меглена Караламбова, която не можа да присъства в залата заради професионални ангажименти.\r\nВ категория „Музика“ наградата получи рок група „Щурците“. „Сам не мога да повярвам, че успяхме да сме заедно 50 години, затова благодаря много на моите колеги“, каза Кирил Маричков.\r\nВ категорията „Художествена фотография“ наградата отиде при Иво Хаджимишев за албума и изложбата „Карастояновите основоположници на българската фотография“. „На изложбата се видяха портретите на всички възрожденци, които са дали облика на нашата страна“, обясни Хаджимишев.\r\nВ категория „Визуално-пластични изкуства“ наградата получи Софийската градска художествена галерия. „Искам да благодаря на всички от Столична община и се надявам да не си заключват вратите всеки път когато идвам да ги тормоза с проблемите на Софийската градска художествена галерия“, каза Аделина Филева, директор на галерията.\r\nВ категория „Фолклорни сценични изкуства“ спечели Нестер Нестеров. „Докато съм жив, ще продължавам да давам на този град много култура и много вдъхновение“, каза победителят.\r\nВ категория „Виртуално-сценични изкуства“ призът получи Софийската опера и балет. Оперният режисьор г-н Карталов получи наградата. „Ние ще продължаваме да избираме и поставяме най-трудните опери в световната класика. Благодаря на всички, които са част от тази ос, наречена Софийска опера“, каза той.\r\nВ категория „Кино“ победител е филмът „Мост към Кристо“ с автор Евгения Тенева. „Когато направих този филм не вярваш, че ще има такъв живот, но беше показан на страшно много места по света и през него много хора разбраха колко много българи са участвали в това голямо начинание“\r\nВ категория „Архитектура, опазване на културното наследство и естетизация на градската среда“ победител е Архитектурно студио Морфокод за създаване на интерактивна карта на всички сгради и паметници на културата в София. „Картата беше създадена безвъзмездно от нас и ни отне няколко месеца да я направим. Тя е достъпна онлайн напълно безплатно“, казаха победителите.\r\nВ категория „Критика и журналистика в областта на културата“  призът отиде при Даринка Илиева за провеждането и отразяването на дискусията „Историческите градове – опазване и развитие“. „Прекрасно е да обичаш работата си и с нея да можеш да бъдеш полезен на града, в който живееш и който обичаш. Благодаря на кметът на София Йорданка Фандъквоа за доверието“, каза Илиева.\r\nВ категорията „Танцово изкуство“ отличени бяха спектаклите „Петрулшка“ и „Жар птица“ на Софийската опера и балет по музика на Игор Стравински. „Приносът за наградата е на балетът и диригента на Софийската опера и балет, а аз само скромно пожелах тези спектакли и ги вкарат в нашата програма“, каза акад. Пламен Карталов, директор на Софийската опера и балет.\r\nВ категорията „Съвременни перформативни и мултижанрови изкуства“ бе отличено ДКН-пространство за съвременен носител за танц и пърформанс на Мира Тодорова. „Искам да благодаря на Мирослав Боршош и на Яна Стоянова, които ми дадоха шанс да превърнем една дискотека в пространство за съвременно изкуство“, каза победителката.\r\nВръчена бе и специална награда на Столична община за постижения в литературата, която получи „Къща за литература и превод на фондация „Следваща страница“. „Ние сме средищно място за писатели и преводачи от цял свят и се радвам, че такава международна резидентска програма съществува точно в София“, каза директорът на фондацията Яна Генова.Специалната награда на София беше връчена на композитора и диригент акад. Васил Казанджиев лично от кмета на София Йорданка Фандъкова.\r\nЦветилена СИМЕОНОВА", "date": "2017.09.17", "title": "Столична община раздаде своите награди за постижения в културата"}
{"url": "http://www.focus-news.net/news/2017/09/17/2436911/predstoyashti-mezhdunarodni-sabitiya-za-18-septemvri-agentsiya-fokus.html", "text": "Продължава разследването на атентата в лондонското метро.\r\n*** Шест дена преди германските избори, лидерът на социалдемократите Мартин Шулц, ще участва в телевизионен дебат.\r\n*** Започва съдебен процес срещу 30 журналисти от турския опозиционен вестник „Заман“, който бе затворен през 2016-та година.\r\n*** Руският президент Владимир Путин, ще присъства на военните учения „Запад-2017“.\r\n*** В Рига ще се проведе европейският планетарен научен конгрес.\r\n***Израелският премиер Бенямин Нетаняху, ще се срещне с Доналд Тръмп.", "date": "2017.09.17", "title": "Предстоящи международни събития за 18 септември (Агенция „Фокус“)"}
{"url": "http://www.focus-news.net/news/2017/09/17/2436912/kyustendil-golyamata-peshtera-i-zmiyskata-peshtera-sa-sred-nay-izvestnite-peshteri-v-rayona-na-obshtina-nevestino.html", "text": "Голямата пещера и Змийската пещера са сред най-известните пещери в района на община Невестино. Това каза пред Радио „Фокус” – Кюстендил Николай Георгиев, любител и изследовател на пещерните образувания. По думите му Голямата пещера се намира на надморска височина от 1270 метра. Той добави, че тя е едноетажна, суха и неразклонена, дълга е 54 м, а ширината ѝ е 15 м. По думите му височината варира от 3 до 20 м. „В края на миналия век е имало задълбочени археологически проучвания в тази пещера, благодарение на тях е доказано, че е била използвана за жилище на праисторическия човек, открити са множество керамични фрагменти, оръдия на труда от кост, камък и кремък – шила, ножове”, каза Николай Георгиев. Другата по-голяма пещера в района е Змийската пещера, която се намира в непосредствена близост до Голямата пещера. Тя е хоризонтална, разклонена, суха и с дължина около 27 метра, но е трудна за посещение. В района има и още две пещери – край селата Смоличано и Четирци.\r\nВенцеслав ИЛЧЕВ", "date": "2017.09.17", "title": "Кюстендил: Голямата пещера и Змийската пещера са сред най-известните пещери в района на община Невестино"}
{"url": "http://www.focus-news.net/news/2017/09/17/2436913/motoristi-ot-tsyalata-strana-otbelyazaha-denya-v-pamet-na-zaginalite-mototsikletisti-obzor.html", "text": "С шествия в цялата страна мотористи отбелязаха Деня в памет на загиналите мотоциклетисти. Инициативата бе на BMM (Bulgarian Motorcycle Media) и социалната мото кампания „Ние сме хора, не „донори” и е част от календара със събития, посветени на Европейския ден без жертви на пътя – 21 септември. Тя е подкрепена от Главна дирекция „Национална полиция“ като пътните полицаи по места оказваха съдействие на организаторите. \r\nИнициативата да се отдаде почит на загиналите на пътя мотоциклетисти се провежда за втора поредна година. Рокерските клубове се събраха на различни места във почти всичко областни и по-големи градове в страната. Целта им бе не само да почетат паметта на загиналите свои колеги, но и да обърнат внимание на останалите участници в движението върху спецификата при управлението на мотор, да допринесат за повишаване на пътната култура и намаляване на агресията на пътя. Загиналите мотористи само през този мотосезон са 25.", "date": "2017.09.17", "title": "Мотористи от цялата страна отбелязаха Деня в памет на загиналите мотоциклетисти (ОБЗОР)"}
{"url": "http://www.focus-news.net/news/2017/09/17/2436914/cbs-news-reks-tilarsan-zayavi-che-sasht-sa-sklonni-da-ne-se-otteglyat-ot-parizhkoto-klimatichno-sporazumenie-pri-opredeleni-usloviya.html", "text": "Държавният секретар на САЩ Рекс Тилърсън заяви, че има шанс САЩ да не се оттеглят от Парижкото климатично споразумение, при „правилните условия“, предава CBS News.\r\nРекс Тилърсън припомни думите на президента Доналд Тръмп, според който САЩ са склонни да останат в Парижкото климатично споразумение, ако се формулират определени условия, които ще са справедливи от гледна точка на Вашингтон.\r\nДържавният секретар добави, че икономическият съветник на президента Гари Кон, обмисля „други начини относно това, как можем да работим с нашите партньори в Парижкото климатично споразумение“.\r\n„Искаме да сме продуктивни. Искаме да помагаме“, каза Тилърсън. Симеон Миланов", "date": "2017.09.17", "title": "CBS News: Рекс Тилърсън заяви, че САЩ са склонни да не се оттеглят от Парижкото климатично споразумение при „определени условия“"}
{"url": "http://www.focus-news.net/news/2017/09/17/2436915/pazardzhik-bolnitsata-v-panagyurishte-izvarshva-bezplatni-pregledi-na-patsienti-s-metaboliten-sindrom-i-zaharen-diabet.html", "text": "Болницата в Панагюрище предоставя възможност за безплатни прегледи на пациенти с метаболитен синдром, захарен диабет тип 2 и тип 1 през септември и октомври 2017 г. Това съобщи за Радио „Фокус“ – Пазарджик Владислав Прелезов от пресцентъра на лечебното заведение. Безплатните прегледи ще се извършват в приемния кабинет на отделението по ендокринология и болести на обмяната. Той се намира на първия етаж на болницата. Прегледите ще се провеждат всеки вторник, сряда и четвъртък, от 11.00 часа до 13.00 часа, от 19 септември до 19 октомври 2017 г. В прегледите могат да се включат и хора, които са имали висока кръвна захар през годините, но не са диагностицирани като диабетици и желаят да направят изследване и консултация с ендокринолог. Желателно е да се прегледат и хора с наднормено тегло, да се консултират със специалист, за да се прецени риска от развитие на усложнения от сърдечно – съдови , ендокринни неврологични усложнения. В деня на прегледа е необходимо пациентите да не са закусвали и да не са приемали лекарствени медикаменти. Прегледите ще започнат на 19 септември, ще включват изследване на кръвна глюкоза и консултация с ендокринолог, който ще осъществи прегледите на заплануваните пациенти, ще оцени гликемичния контрол, терапевтичната схема и ще дава препоръка за промяна. Ще се предлага на подходящите пациенти хоспитализация по клинични пътеки. Отделението по ендокринология и болести на обмяната в е единственото специализирано отделение по ендокринология в област Пазарджик, с трето, най-високо ниво на компетентност. Болницата разполага с една от най-модерната и високотехнологична техника в страната и на Балканите, необходима за диагностициране и лечение на ендокринологични заболявания.", "date": "2017.09.17", "title": "Пазарджик: Болницата в Панагюрище извършва безплатни прегледи на пациенти с метаболитен синдром и захарен диабет"}
{"url": "http://www.focus-news.net/news/2017/09/17/2436916/reuters-boris-dzhonsan-be-obvinen-v-manipulativno-izpolzvane-na-statisticheski-danni-shto-se-otnasya-do-brekzit.html", "text": "Британският външен министър Борис Джонсън бе обвинен от правителствени статистици в манипулативно използване на статистически данни, предава Reuters. Това се случи, след като външният министър заяви, че Великобритания ще разполага с допълнително 350 милиона лири седмично след Брекзит.\r\nТази цифра бе ключова част от кампанията за излизане от Европейския съюз. Опонентите на членството в континенталния блок твърдяха, че вместо да отиват в Брюксел, тези пари могат да се използват за финансиране на здравеопазването.\r\nСпоред критиците на Джонсън, външният министър не отчита какво Великобритания получава от ЕС, когато говори за тези суми.Симеон Миланов", "date": "2017.09.17", "title": "Reuters: Борис Джонсън бе обвинен в манипулативно използване на статистически данни що се отнася до Брекзит"}
{"url": "http://www.focus-news.net/news/2017/09/17/2436917/sofiya-otbelyaza-svoya-praznik-s-reditsa-kulturni-sabitiya-obzor.html", "text": "София отбелязва своя празник на 17 септември – когато Православната църква почита Светите мъченици София, Вяра, Надежда и Любов. Денят премина с много чествания, културни събития и прояви. В 10.00 часа Столичният общински съвет проведе тържествена сесия, на която обяви почетните граждани на града. „Радвам се, че имам възможност да връча отличията на хора, които със своя труд и своя талант са подпомогнали духовното и материалното развитие на града ни“, каза председателят на Столичния общински съвет Елен Герджиков. Със званието „Почетен гражданин на София“ бяха отличени Гийом Робер – съветник по сътрудничеството и културната дейността на посолството на Франция в България и директор на Френския културен институт, Владимир Кисьов – бивш председател на Софийския общински съвет, Проф. Васил Николов – заместник-председател на Българската академия на науките (БАН), Томас ван Орсхот – посланик на Кралство Нидерландия в София от 2013 до 2017 г., Тимертай Избастин – посланик на Република Казахстан в България от 2009 до 2017 г., Женски хор „Христина Морфова“ при Народно читалище \"Д-р Петър Берон“, който тази година чества своята 80-годишнина, Балет „Арабеск“, който тази година чества своята 50-годишнина, и рок група „Щурците“. Значката на София Столичният общински съвет присъди на проф. Ива Петкова – шеф на клиниката по офталмология в Александровска болница, и на д-р Александър Оскар – лекар в клиниката по очни болести към Александровска болница и председател на организацията на евреите в България.\r\nВ 11.30 часа бе отслужен тържествен водосвет от епископ Герасим и се проведе официалната церемония по издигане знамето на град София, на които присъстваха кметът на София Йорданка Фандъкова, президентът на България Румен Радев, председателят на Народното събрание Димитър Главчев, председателят на СОС Елен Герджиков,  Негово Светейшество Патриарх Български и митрополит Софийски Неофит I, миниcтpи, заместник-кметове, общински съветници, депутати, посланици и др. Преди вдигането на знамето на София кметът Йорданка Фандъкова произнесе празнична реч. „Честит празник на вярата, надеждата, любовта и мъдростта! Ден, в който градът ни заедно с храма, дал името му, чества своя празник. Храмът „Св, София“ пази на същото това място основите на църкви още от IV век и спомена за събития, променили европейската история. Да, София е древен град, но е и град с млад дух, с много енергия и с много сила. И това са силата и енергията на нейните хора – всеки един от нас. Защото ние пазим и променяме заедно София. Променяте я вие, уважаеми съграждани, със знанията, с талантите, със стремежите, с неспирния критичен дух, с желанието да се справиш и да се докажеш по-добре. Защото София предизвиква с възможностите, които дава. Всеки оставя своя белег върху града и живее своята неповторима софийска история, защото градът е общност и няма нито пътища, нито домове без корен. В този ден искам да благодаря за усилията на всеки един от вас – за усилието да правим, за желанието да правим, за хъса да искаме повече. Благодаря ви и за доверието, което се стараем да заслужаваме всеки ден. И в този прекрасен ден ви пожелавам да сте здрави. Нека да имаме мъдростта да различаваме правилното от неправилното и силата да избираме доброто както за големите решения, пред които сме изправени, така и във всекидневните ни и малки избори и в отношенията ни един към друг. Нека изберем да бъдем добри хора, да си помагаме и да вървим напред заедно. Нека бог да пази София!”, каза Фандъкова. От 18.30 часа в Народен театър „Иван Вазов” се състоя церемонията за връчване на Наградите на Столична община за ярки постижения в областта на културата.\r\nВход свободен за всички посетители през целия ден обявиха много културни институции в града, сред които Регионалният исторически музей, Софийската градска художествена галерия, Зоологическата градина, Базиликата „Св. София“ и др.", "date": "2017.09.17", "title": "София отбеляза своя празник с редица културни събития (ОБЗОР)"}
{"url": "http://www.focus-news.net/news/2017/09/17/2436918/daily-sabah-turtsiya-izprashta-voenna-tehnika-na-granitsata-sas-siriya.html", "text": "Турция изпраща 80 бронирани машини, за да подсили частите си, които са разположени в провинция Хатай, граничеща със Сирия, предава Daily Sabah.\r\nТехниката идва от Люлебургаз и се изпраща в Искендерун.\r\nОчаква се Анкара да разположи още военнослужещи и техника по границата със Сирия.\r\nАгенция „Фокус“ припомня, че в сряда въоръжените сили на Турция разположиха тежко оборудване, за да пазят границите със Сирия при пунктове, които се контролират от кюрдските „Народни отряди за самоотбрана“.Симеон Миланов", "date": "2017.09.17", "title": "Daily Sabah: Турция изпраща военна техника на границата със Сирия"}
{"url": "http://www.focus-news.net/news/2017/09/17/2436919/prof-d-r-plamen-iliev-ikonomicheski-universitet-varna-universitetat-e-edin-ot-liderite-po-studentska-mobilnost-v-stranata.html", "text": "Икономически университет – Варна е един от лидерите по студентска мобилност в страната. Това каза в интервю за Радио „Фокус“ – Варна проф. д-р Пламен Илиев, ректор на Икономически университет – Варна. Той определи програма „Еразъм+“ като отработена схема за партньорство с други университети в Европа, а от няколко години по програмата университетът има възможност да си партнира и със страни извън Европа. „Имаме Научно–изследователски институт, създаден с решение на Министерски съвет преди две години, който обединява няколко научно–изследователски центъра и още едно звено, което се занимава изцяло с научни изследвания. Този институт ни позволи да привлечем по съвместителство авторитетни учени, които ни помагат в научната дейност на университета. Разчитаме на по-голямо партньорство и водим такава политика на разширяване на партньорството с научните институти на БАН“, добави проф. Илиев. Той определи като успешна и програмата за студентските практики, които помагат и по отношение на реализацията на студентите. „Много ми се иска тази възможност да бъде съхранена и през следващите години. Правителството да направи необходимото, за да бъде съхранена тази възможност, тъй като тя създава предпоставки нашите студенти още в трети и четвърти курс да могат да влязат в едно предприятие, да усетят атмосферата, да покажат своите способности, бизнесът съответно да забележи добрите и да ги покани на работа“, каза още проф. Илиев. Той подчерта, че университетът инвестира активно, давайки за пример новия Трети корпус на университета, който ще бъде превърнат в модерна база за обучение на студентите от Колежа по туризъм. „Планираме изграждането на нов спортен комплекс – новата ни инвестиция, която планираме в следващите три години. По този начин ние смятаме, че ще осигурим гарантирано търсене на нашата образователна услуга“, добави ректорът на университета. \r\nМарияна ВАЛЕНТИНОВА", "date": "2017.09.17", "title": "Проф. д-р Пламен Илиев, Икономически университет – Варна: Университетът е един от лидерите по студентска мобилност в страната"}
{"url": "http://www.focus-news.net/news/2017/09/17/2436920/sport-balgariya-s-bronzov-medal-ot-svetovnoto-parvenstvo-po-voleybol-za-zheni-do-23-godishna-vazrast.html", "text": "България спечели бронзов медал на Световното първенство по волейбол за жени до 23-годишна възраст, което се провежда в Словения. Волейболистките на треньорката Антонина Зетова, победиха отбора на Доминиканската република с 4:2. Това е първият медал, който България печели на световно първенство. По-късно тази вечер предстои да се изиграе финалът на първенството между Словения и Турция.", "date": "2017.09.17", "title": "Спорт: България с бронзов медал от Световното първенство по волейбол за жени до 23-годишна възраст"}
{"url": "http://www.focus-news.net/news/2017/09/17/2436921/stara-zagora-rodnata-kashta-na-prof-nenko-balkanski-v-kazanlak-shte-bade-s-bezplaten-vhod-na-20-septemvri-po-povod-110-godini-ot-rozhdenieto-na-hudozhnika.html", "text": "Родната къща с експозиция на проф. Ненко Балкански в Казанлък ще бъде отворена за безплатни посещения на 20 септември по повод 110-та годишнина от рождението на художника. Това каза за Радио „Фокус“ директорът на Художествената галерия Христо Генев. Той поясни, че експозицията ще бъде отворена в часовете от 9.00 до 13.00 часа и от 14.00 до 18.00 часа. За поредна година галерията в Казанлък предприема тази инициатива. В двора на къщата ще бъде подредена изложба на открито с рисунки на възпитаници от Националното училище по пластични изкуства и дизайн „Акад. Дечко Узунов „ рисували по картини на художника в лятната занималня на Галерията „Изкуство на чердже”. Отбелязването на годишнината на Ненко Балкански в Казанлък ще бъде на 7 ноември 2017 г., когато ще бъде открита специална изложба с картини на художника – една съвместна инициатива на Художествена галерия – Казанлък с други галерии в страната.  \r\nСлавяна ГАЙДАРОВА", "date": "2017.09.17", "title": "Стара Загора: Родната къща на проф. Ненко Балкански в Казанлък ще бъде с безплатен вход на 20 септември по повод 110 години от рождението на художника"}
{"url": "http://www.focus-news.net/news/2017/09/17/2436922/reuters-sasht-obmislyat-zakrivaneto-na-posolstvoto-si-v-havana-zaradi-akustichnite-napadeniya-sreshtu-amerikanski-diplomati.html", "text": "САЩ обмислят закриването на посолството си в Хавана заради акустичните нападения срещу американски дипломати, заяви държавният секретар Рекс Тилърсън, цитиран от Reuters.\r\n„Обмисляме го. Това е много сериозен въпрос, особено що се отнася до вредите, които някои хора претърпяха“, заяви Тилърсън.\r\nВ петък петима републикански сенатори, призоваха президентът Доналд Тръмп, да отвърне на Куба, като изгони кубински дипломати от САЩ.\r\nАгенция „Фокус“ припомня, че през последните месеци американските дипломатически служители в Хавана, се оплакват от определени физически симптоми, за които се разбра, че са породени от акустично нападение. Симеон Миланов", "date": "2017.09.17", "title": "Reuters: САЩ обмислят закриването на посолството си в Хавана заради акустичните нападения срещу американски дипломати"}
{"url": "http://www.focus-news.net/news/2017/09/17/2436923/afp-za-edna-sedmitsa-italiya-i-libiya-sa-spasili-nad-pet-hilyadi-imigranti-opitvashti-se-da-prekosyat-sredizemno-more.html", "text": "Либийската брегова охрана е спасила над три хиляди имигранти, които са се опитвали да прекосят Средиземно море, за да стигнат до Европа през последната седмица, предава AFP . Същевременно италианските власти заявиха, че през последните дни са спасили още две хиляди имигранти.\r\nПрез последните месеци броят на хората, които предприемат опасното пътешествие е намалял, но въпреки това е значителен.\r\nПовечето от спасителните операции, които са проведени през последните дни са в морето около градовете Завия и Сабратха, каза говорителят на либийските военноморски сили на правителството в Триполи генерал Аюб Кацем.\r\nТой добави, че от понеделник до петък, либийската брегова охрана е спасила 2082 имигранти в девет операции. В събота са спасени още 1047 души. Симеон Миланов", "date": "2017.09.17", "title": "AFP: За една седмица Италия и Либия са спасили над пет хиляди имигранти, опитващи се да прекосят Средиземно море"}
{"url": "http://www.focus-news.net/news/2017/09/17/2436924/reuters-vaprosat-za-severna-koreya-mozhe-da-bade-prehvarlen-na-pentagona-sled-kato-ss-na-oon-e-izcherpal-vazmozhnostite-si-po-vaprosa.html", "text": "Американският посланик в ООН Ники Хейли заяви, че Съветът за сигурност на ООН е изчерпал опциите си за сдържане на севернокорейската ядрена програма, поради което въпросът може да бъде прехвърлен на Пентагона, предава Reuters\r\n„В общи линии изчерпахме всичко, което можем да направим в Съвета за сигурност към този момент“, заяви Хейли, добавяйки, че няма проблем въпросът, да бъде прехвърлен на министъра на отбраната Джеймс Матис.\r\n„Ако Северна Корея продължава с безразсъдното си поведение, ако се наложи САЩ да защити себе си или съюзниците ни, Северна Корея ще бъде унищожена. Всички знаем това. Никой не го иска. Никой не иска война“, каза тя. Симеон Миланов", "date": "2017.09.17", "title": "Reuters: Въпросът за Северна Корея може да бъде прехвърлен на Пентагона, след като СС на ООН е изчерпал възможностите си по въпроса"}
{"url": "http://www.focus-news.net/news/2017/09/17/2436925/afp-donald-tramp-mladshi-shte-svidetelstva-publichno-po-vaprosa-za-vazmozhnata-ruska-namesa-v-prezidentskite-izbori-na-sasht.html", "text": "Синът на американския президент Доналд Тръмп младши, ще свидетелства публично пред комисия към Конгреса относно възможната руска намеса в президентските избори през 2016-та година, предава AFP.\r\n„Ще бъде тази есен, това знам със сигурност“, заяви сенаторът от Демократическата партия Диана Фейнщайн.\r\nТова ще е първото публично свидетелство по руската афера от страна на член на вътрешния кръг на президента Тръмп.\r\nРазследващите се интересуват от конкретен случай, с който е свързан Тръмп младши, а именно срещата му с руската адвокатка Наталия Веселницкая в Ню Йорк през юни 2016-та година.  Симеон Миланов", "date": "2017.09.17", "title": "AFP: Доналд Тръмп младши ще свидетелства публично по въпроса за възможната руска намеса в президентските избори на САЩ"}
{"url": "http://www.focus-news.net/news/2017/09/17/2436926/reuters-antonio-guteresh-zayavi-che-referendumat-za-nezavisimost-na-irakski-kyurdistan-shte-otkloni-vnimanieto-ot-borbata-s-islyamska-darzhava.html", "text": "Генералният секретар на ООН Антонио Гутереш заяви, че референдумът за независимост на Иракски Кюрдистан, ще отклони вниманието от борбата срещу „Ислямска държава“, предава Reuters.\r\n„Генералният секретар уважава суверенитета, териториалния интегритет и единството на Ирак, и смята, че всички стоящи въпроси между федералното правителство и Кюрдското регионално правителство, трябва да се разрешат чрез структурен диалог и конструктивен компромис“, заяви говорителят на ООН Стефане Дуджарич. Симеон Миланов", "date": "2017.09.17", "title": "Reuters: Антонио Гутереш заяви, че референдумът за независимост на Иракски Кюрдистан, ще отклони вниманието от борбата с „Ислямска държава“"}
