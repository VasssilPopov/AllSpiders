{"url": "http://www.focus-news.net/news/2019/09/17/2699806/sport-napoli-pobedi-livarpul-s-20.html", "text": "Футбол: Отборът на Наполи спечели срещу победителя  в Шампионска лига Ливърпул с 2:0 в първи мач от груповата фаза на новия сезон на турнира с голове на Дрис Мертенс от дузпа в 82-ата минута и на Фернандо Йоренте във втората минута на добавеното време.  Изиграха се още седем мача от Шампионската лига:  \r\nАякс – Лил  3:0 \r\nБенфика – Ред Бул Лайпциг  1:2 \r\nБорусия Дортмунд – Барселона  0:0 \r\nИнтер – Славия Прага  1:1 \r\nОлимпик Лион – Зенит  1:1 \r\nРед Бул Залцбург – Генк  6:2 \r\nЧелси – Валенсия  0:1", "date": "2019.09.17", "title": "Спорт: Наполи победи Ливърпул с 2:0"}
{"url": "http://www.focus-news.net/news/2019/09/17/2699743/14-partii-i-koalitsii-se-registriraha-za-mestnite-izbori-vav-vidin.html", "text": "14 партии и коалиции се регистрираха за местните избори във Видин, съобщиха за  Радио „Фокус“ – Видин  от Общинската избирателна комисия. Една от първите партии, които се регистрираха в комисията е ДПС. След тях са се регистрирали ПП ГЕРБ, ПП „Воля“, коалиция „БСП за България“, партия „Възраждане“, Обединена социалдемокрация“, Радикалдемократическа партия, „Движение 21“, Демократична България-обединение и Партия на зелените. Регистриран е и инициативен комитет за издигане на независим кандидат за кмет на кметство с. Антимово. СДС ще участва в местните избори като коалиция с НДСВ, НА, ЗНС, БЗНС и БДС – Р. Партия „Атака“ заедно със Земеделски съюз „Александър Стамболийски“ се регистрират заедно за местния вот. За местните избори се е регистрирала и  местна коалиция „ВМРО-БНД“ ше участват също АБВ и НФСБ. „Ние, гражданите“ е коалиция, която също се е регистрирала за вота на 27 октомври. \r\nАнна ЛОЗАНОВА", "date": "2019.09.17", "title": "14 партии и коалиции се регистрираха за местните избори във Видин"}
{"url": "http://www.focus-news.net/news/2019/09/17/2699747/dobri-sa-usloviyata-za-patuvane-v-oblast-burgas.html", "text": "Добри са условията за пътуване в област Бургас. Това съобщиха за  Радио „Фокус“ – Бургас  от Областното пътно управление. Пътищата са сухи и проходими, видимостта е отлична, няма затворени пътни участъци. Движението по основните пътни направления е интензивно. \r\nВ град Бургас струпване на автомобили се наблюдава по бул. „Стефан Стамболов“ в района на Новата поща, по бул. „Захари Стоянов“ в ж. к. „Меден рудник“, както и по бул. „Тодор Александров“. Натоварен е трафикът и в района на кръстовището с кръгово движение „Трапезица“, както и в района на кръстовището между булевардите „Струга“ и „Янко Комитов“. \r\nМария ПОПЧЕВА", "date": "2019.09.17", "title": "Добри са условията за пътуване в област Бургас"}
{"url": "http://www.focus-news.net/news/2019/09/17/2699749/sport-radoslav-pantaleev-se-klasira-za-chetvartfinalite-na-svetovnoto-parvenstvo-po-boks.html", "text": "Българският боксьор Радослав Панталеев се класира за четвъртфиналите на Световното първенство по бокс в Екатеринбург, Русия в категория до 91 килограма, след като  победи Тадас Тамасаускас от Литва с 3-2 съдийски гласа. \r\nВ спор за място сред медалистите утре Панталеев ще срещне Ерисланди Савон от Куба, който е  бронзов медалист от Олимпийските игри в Рио де Жанейро 2016 и първи поставен в схемата. \r\nВ сряда ще бъде и четвъртфиналът на Даниел Асенов-Тайсъна. В категория до 52 килограма той ще се боксира със златния медалист от Игрите в Рио Шахобидин Зоиров от Узбекистан. \r\nПри победа двамата български боксьори си осигуряват минимум бронзови медали.", "date": "2019.09.17", "title": "Спорт: Радослав Панталеев се класира за четвъртфиналите на Световното първенство по бокс"}
{"url": "http://www.focus-news.net/news/2019/09/17/2699748/shumen-se-vklyuchva-v-evropeyskata-sedmitsa-na-mobilnostta.html", "text": "С поредица от различни инициативи в Шумен ще бъде отбелязана Европейската седмица на мобилността. Това съобщиха от  Община Шумен . Организатори на събитията са Община Шумен, РИОСВ-Шумен и Общинския младежки съвет. Темата на кампанията през тази година е „Безопасно ходене и колоездене“ и е под мотото „Върви с нас“. Днес ученици от Общинския младежки съвет ще посетят Автоматичната измервателна станция в града и ще се запознаят с дейността на съоръжението. Младежите ще раздават флаери по централната пешеходна зона, а в 10:30 часа ще засадят дръвче в парка до сградата на общината. В сряда, 18 септември, от 10.00 часа експерти от РИОСВ и Община Шумен и полицейски служители от ОДМВР – Шумен ще гостуват в ДГ „Дружба“ и в ДГ „Щурче“. Малчугани от двете градини ще пресъздадат пред гостите реална пътна обстановка, а служител от ОДМВР ще им разясни правилата за движение с велосипед.22 септември, неделя ще бъде обявен за Ден без автомобили. За времето от 8.00 до 20.00 часа паркингът на пл. „Кристал“ трябва да бъде освободен от автомобили. От 15.00 до 20.00 часа ще бъде спряно движението на моторни превозни средства по бул. „Славянски“ в участъка от  ул. „Карел Шкорпил“ до ул. “Адам Мицкевич“. В 11.00 часа на паркинга на пл. „Кристал“ ще има демонстрация на интервалната тренировка табата, а от 16.00 часа отново на същото място организаторите са подготвили демонстрации по майсторско управление на тротинетки. На бул. „Славянски“ от 17.00 часа ще има скоростно състезание с велосипеди. Състезателите ще бъдат разделени в три възрастови групи: до 12 години, от 13 до 16 години и над 16 години. В 18.00 часа на паркинга на пл. „Кристал“ ще се проведат демонстрации по майсторско управление на велосипеди BMX. Записването за състезанията с тротинетки, ВМХ и улични велосипеди започва един час преди стартa на съответното състезание", "date": "2019.09.17", "title": "Шумен се включва в Европейската седмица на мобилността"}
{"url": "http://www.focus-news.net/news/2019/09/17/2699746/trafikat-po-patishtata-v-slivenska-oblast-e-intenziven-no-nyama-zadrastvaniya.html", "text": "Трафикът по пътищата в Сливенска област е интензивен, но няма задръствания. Пътните настилки са сухи,  съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок - до 30 септември 2019 г. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. \r\nДвижението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок - до 31 октомври 2019 г.", "date": "2019.09.17", "title": "Трафикът по пътищата в Сливенска област е интензивен, но няма задръствания"}
{"url": "http://www.focus-news.net/news/2019/09/17/2699744/the-times-of-israel-uebsaytat-na-sayuza-sinyo-i-byalo-e-izklyuchen-zaradi-hakerska-ataka.html", "text": "Три часа преди затварянето на избирателните секции Уебсайтът на Съюза „Синьо и бяло“ е изключен заради „значителна кибератака“, съобщиха от партията, цитирани от  The Times of Israel . \r\nDDOS атаката, при която голям брой компютри се опитват да влязат в сайта наведнъж, блокирайки редовния трафик, е извършена с помощта на „значителна кибернетична операция“, се казва в съобщение на партията. \r\n„Над 500 опита за нарушения бяха открити от различни сървъри в чужбина“, гласи съобщението. \r\n \r\n  Юлиян Марков", "date": "2019.09.17", "title": "The Times of Israel: Уебсайтът на Съюза „Синьо и бяло“ е изключен заради хакерска атака"}
{"url": "http://www.focus-news.net/news/2019/09/17/2699753/moskovskiy-komsomolets-deputatite-ot-noviya-sastav-na-moskovskata-gradska-duma-se-sabraha-na-parva-sesiya.html", "text": "Във вторник, 17 септември, новоизбраните депутати на Московската градска Дума положиха клетва и получиха служебни сертификати и депутатски значки от ръцете на председателя на Московската градска избирателна комисия Валентин Горбунов. От този момент те официално встъпиха в длъжност, пише кореспондентът на руския вестник  “Московский Комсмолец“ . \r\nСпоред председателя на Московската градска избирателна комисия Валентин Горбунов столичният парламент е актуализиран с 60 процента - поне това означава, че се гарантират някои изненади. Оптимизмът е вдъхновен от факта, че мнозинството от избраните депутати не са просто областни активисти, а опитни професионалисти в своите области: лекари, учители, журналисти ... Кметът на Москва Сергей Собянин, който присъства на встъпването в длъжност, също обърна внимание на това, коментира кореспондентът. \r\n„Поздравявам всеки от Вас за избора Ви за депутат от Московската градска дума. Милиони московци са Ви избрали. Мога да си представя колко конкурентно и трудно беше времето за кампанията за вас. Проведохте много срещи, поехте сериозна тежест - и това въпреки факта, че повечето от вас изобщо не са професионални политици. Но вие сте решили това. Струва много. Мнозина са докладвали за вече готови случаи и съм сигурен, че поръченията на избирателите не трябва да останат без отговор. Всички ние, въпреки нашата партийна принадлежност, трябва да работим заедно. Добре сте проучили проблемите на всяка къща, двор, квартал. Но градът има глобални проблеми, които трябва да решим. Има много малко прости решения, почти няма популярни решения. Трябва да изберем. Ние сме отговорни за града, в който живее всеки седми жител на страната “, заяви Сергей Собянин преди началото на церемонията по полагане на клетва. \r\nСпоред Валентин Горбунов новият състав на Московската градска дума включва 40 процента жени.   \r\nНепротоколни моменти на церемонията осигури новият депутат от окръг № 14 Максим Круглов, който, след като получи сертификат и значка от Горбунов, веднага добави към текста на клетвата: \r\n„Партията „Яблоко“ Ви държи отговорен за факта, че много млади хора са в затвора. Не успяхте да проведете тези избори. Изискваме Вашата оставка. \r\nГорбунов, разбира се, не отговори. \r\n \r\n  Юлиян Марков", "date": "2019.09.17", "title": "„Московский Комсомолец“: Депутатите от новия състав на Московската градска Дума се събраха на първа сесия"}
{"url": "http://www.focus-news.net/news/2019/09/17/2699750/na-19-ti-i-20-ti-septemvri-v-grada-shte-se-provede-ekologichniya-festival-zelena-valna-21.html", "text": "На 19-ти и 20-ти септември в града ще се проведе екологичният фестивал „Зелена вълна-21“, в четвъртък и петък с участието на стотици деца от училищата. Това каза за   Радио „Фокус“   адвокат Цветан Цветанов, председател на Съвета на фондация „Европейски екологичен фестивал”, организатор на фестивала. Фестивалът се утвърждава като образователен форум, свързан с обучение на деца от училищата за мерки, които се вземат за оказване на първа помощ при терористични актове, както и с обучителни образователни филми. „Европейската комисия и ние с нашия фонд, който имаме от фестивала, провеждаме и практически занятия, с участието на младежите от червения кръст на регионалните звена за Кърджали. То се провежда заедно с безплатни прожекции за хората, за показване на природни бедствия, спасяване при промишлени аварии, оказване на първа помощ. Има и обучение от страна на силите за сигурност, които са свързани със специализирани акции, за да покажат на децата и да ги научат, освен да се оказва първа пътна помощ, освен да знаят къде да се скрият при земетресение и при природни бедствия и аварии, как действа противопожарната защита, или пък в полето, или в градски условия“, обясни адвокат Цветан Цветанов и допълни, че ще бъде показано и обезвреждане на терорист, по сценарий „Обгазяване в училище в Кърджали“. „Практическото обучение показва какво би следвало да знаят младите хора и то да се настани трайно в техните знания и умения. Това е свързано с последните виждания в страната, че трябва да следва да има такава подготовка на по-младото население с популяризиране на тези знания, с участието и на тези филми, които са екологични“, допълни председателят на фондацията.Изложба и филм ще покаже партньорът Български Арктически клуб. „Тази година ще участва и Антарктическият клуб с кратък документален филм за показване на Европейския механизъм за помощ по линия на Европейския съюз за подпомагане гасене на пожари. На следващия ден в петък ще се направи така нареченото „надграждане“ на практическите учения, които са приключили предишния ден, с участието на експерти. Темите на лекциите са: \"Реагиране при инциденти за сигурността. Оцеляване при терористична атака“ на проф. Илия Антонов, експерт сигурност и защита, хоноруван преподавател в НБУ, департамент „Национална и международна сигурност“, от програма „Противодействие на престъпността и тероризма“ и лекцията \"Приложение на космическите технологии при локализация на терористични действия, довеждащи до пожари и обгазявания\" на  проф. Лъчезар Филипов, ръководител секция \"Астрофизика на високите енергии\", Институт за космически изследвания и технологии при БАН. В обезвреждането на терористи участват специализираните структури на МВР в този регион, които изпълняват атака срещу терорист в едно училище. „Проблемът е че той вече е обгазил училището. Понеже атаката е срещу големи обекти с много хора, млади хора, учениците трябва да бъдат обучени как по най-бързия начин да излязат от там; други вече са ударени от обгазяването и тогава им помага Противопожарна защита и младите хора, които им оказват първа помощ със знанията на БЧК. Това се разиграва в Кърджали в Професионална селскостопанска гимназия. Kоординатор на демонстрациите ще бъде Димитър Разкалински, началник сектор \"УОМП\" в община Кърджали, съвместно с  експерти от регионалните структури на НС “Пожарна безопасност и защита на населението“ - МВР, БЧК ,Дирекция „Национална система 112“ – МВР. Обучението  по практически мерки и действия за подготовка на населението в критична среда се планира да се проведе с  масовото участие на стотици ученици и техните преподаватели от училища от Кърджали. \r\nДарина ДЕЕНИЧИНА", "date": "2019.09.17", "title": "На 19-ти и 20-ти септември в града ще се проведе екологичния фестивал „Зелена вълна-21“"}
{"url": "http://www.focus-news.net/news/2019/09/17/2699745/pravitelstvoto-shte-tarsi-vazmozhnosti-za-po-visoki-zaplati-na-kiberspetsialistite-obzor.html", "text": "Правителството ще търси възможности за по-високи заплати на киберспециалистите. Това стана ясно на форум за киберсигурност. Във форума участва министър-председателят Бойко Борисов и министъра на вътрешните работи Младен Маринов. „С финансовия министър ще видим дали могат киберспециалистите в електронното управление да получат по-високи заплати“, каза премиерът Бойко Борисов. По думите му в днешната ситуация може само да се работи съвместно с всички граждански организации, стопански инициативи, защото се защитават  хората и  бизнесът, а оттам и държавната сигурност. „Сигурно могат много примери да се дадат още. Сигурно много може да се говори. Сигурно можем да бъдем упрекнати, че недостатъчно пари се дават в този сектор за защита. Таванът на заплатите е нещо, което много пречи да привлечем в Министерствата достатъчно квалитетни хора. От конкурс за работа в този сектор идват по 100 човека, накрая най-глупавия остава само един, ако остане и един. Всички като чуят за заплащането се обръщат и казват „Благодаря“, заяви още Борисов. Той посочи, че страната разчита както във всяка сфера на борба с престъпността на гражданите и организациите за киберсигурността.  \r\nСпоред него както мразим крадците и убийците, така трябва да мразим и хакерите. По думите му това не е мода, нито нещо хубаво.  Пред журналисти министър-председателят продължи тезата си и посочи, че е помолил  обществеността да има нетърпимост, както към всеки друг крадец, престъпник, всеки, който вреди. „Това е една детска площадка като направиш, отиват да я счупят. Това е по същия начин. Ние искаме да облекчим гражданите, да може колкото може повече платформи да има за електронно обслужване. Ако някой ги руши, ще се върнем пак на механичните пишещи машини“, допълни още Борисов. На въпрос дали трябва да се промени Наказателния кодекс за хакерите, Борисов посочи, че има предложения за промени. „Вижте, те законите и сега не са лоши, просто трябва да се спазват. Не може след всяко престъпление да променяме закона и да правим по-тежки наказания“, обясни министър-председателят. Министър-председателят Бойко Борисов отчете, че се работи активно по въвеждането на електронното управление. „Работят активно, виждате стотици вече са възможностите по електронен път. Пак казвам най-големите централи в света се върнаха на механичните пишещи машини. Ако няма неприязън към тези хора, ако това се счита за модерно и колко е готино да си хакер и ние се отнасяме с такава толерантност към тях, нищо добро не ни очаква“, каза премиерът Борисов по адрес на хакерите.  Министърът на финансите Владислав Горанов   коментира в Благоевградско, че финансирането на дейностите, свързани със звеното за киберсигурност, ще бъде от бюджета. Той обясни, че има национален Съвет по киберсигурност, в който са включени висши държавни органи. \"Той съществува още от 2016 година. Ако говорим за това как да изградим допълнителен капацитет от скъпо наети служители, които да могат да консултират отделните звена, и как да поддържат по-добра киберсигурност, то има поне два сценария, по които работим едновременно\", отбеляза министър Горанов. Той обясни, че единият е свързан с осигуряването на по-високи възнаграждения в Държавна агенция \"Електронно управление\", в която определен лимитиран брой хора да бъдат с по-високи възнаграждения, които да са адекватни на пазара на труда. \"Другото, върху което работим и тече дебат в Парламента, е възлагането на \"Информационно обслужване\" да поддържа критичните инфраструктури и електронните системи, тоест - да се превърне в интегратор на големите държавни системи\", заяви министър Горанов. Той обясни, че подобни примери има в държави като Австрия и Германия. Според него в това звено могат да се наемат и има такива хора, които да бъдат скъпо платени и да отговарят на стандартите, свързани с киберсигурността и електронното управление. Междувременно се проведе и друг форум, озаглавен „Киберсигурност и злоупотреба с търговска тайна и търговски марки“. В него участва  главният прокурор Сотир Цацаров  и заместник-главният прокурор Иван Гешев, както и представители на институции. Цацаров изтъкна, че не е негова работа дава съвети на държавната администрация, че следва да преосмисли цялата система за защита на компютърните си мрежи и базите си от данни. Според Цацаров Наказателният кодекс се нуждае от спешно преразглеждане и ремонт по отношение на компютърните престъпления. „Не е моя работа да давам съвети на представителите на бизнеса как и защо трябва да пазят търговската си информация. Моя работа е като представител на обвинителната власт да кажа следното: гл. 9а от особената част на Наказателният кодекс, главата „Компютърни престъпления“ се нуждае от спешно преразглеждане и ремонт“, посочи Цацаров. Според него трябва да има ново дефиниране на изпълнителните деяния на компютърните престъпления, на цялата използвана терминология с цел привеждането им в крак с времето с целия спектър от нови форми на посегателство по отношение на информационните системи, мрежи и компютърни данни. Цацаров отчете, че са необходими нови състави на престъпления, които да криминализират нелегалното използване на търговска информация, придобита чрез компютърни престъпления. „На трето място – завишаване на санкциите за такива престъпления. Обикновено сме свикнали, че прокуратурата претендира за завишаване на санкциите и в много от случаите това се възприема като самоцел на държавното обвинение“, допълни още Цацаров. Главният прокурор посочи, че за осъществяване на неправомерен достъп до информационна система по сега действащият закон се наказва с лишаване от свобода до две години и то в немаловажни случаи. „Това е чл. 319 а, ал 1 от НК. Неправомерното копиране, използване, променяне, унищожаване на компютърни данни в информационна система – чл. 319 б, ал. 1 от НК, се наказва с лишаване от свобода до 2 години и глоба до 3000 лв. също в немаловажни случаи“, посочи още Цацаров. Според него, ако кръглата маса завърши с общо, макар и неформално решение за иницииране на такива промени в Наказателния кодекс и за експертна помощ в тази насока, ще бъде направена силна крачка напред. „Точно към това ви призовавам с тези думи“, допълни още главният прокурор. От своя страна  заместник-главният прокурор Иван Гешев  посочи, че до хакерската атака с НАП държавата е подценявала този проблем. „Трябва съвсем откровено да си кажем, че от този случай може категорично да се каже, че някаква степен държавата до момента в лицето на всичките власти, е подценявала този проблем. Затова смятам за особено важно присъствието ни днес тук на това място. Какво имам предвид? При разговор с представители на асоциацията на банките, един нейна представител каза следното, което оцених, че е точно. То беше, че се радва, че е осъществена“ такава масирана атака срещу НАП, която е един от устоите на държавата, защото може би държавата нямаше да реагира по този начин и толкова бързо, ако беше атакувано едно частно дружество. Този поглед на ситуацията до момента не бях го обмислял, но осъзнат, че има известна доза истина“, допълни още Иван Гешев. \r\nДеница КИТАНОВА", "date": "2019.09.17", "title": "Правителството ще търси възможности за по-високи заплати на киберспециалистите (ОБЗОР)"}
{"url": "http://www.focus-news.net/news/2019/09/17/2699754/pod-mototo-varvi-s-nas-shte-protekat-initsiativite-na-riosv-smolyan-po-povod-evropeyska-sedmitsa-na-mobilnostta-2019-godina.html", "text": "Под мотото „Върви с нас!“ ще протекат инициативите на Регионалната инспекция по околната среда и водите – Смолян по повод Европейска седмица на мобилността 2019 година.Това съобщиха от  РИОСВ – Смолян . Участие в тях ще вземат над 150 деца от различни възрасти. В рамките на кампанията, на 18 септември в ОДЗ „Радост“ ще бъде проведен открит урок на тема „Аз се движа безопасно“. На 20 септември, по време на спортен празник, организиран от инспекцията, учениците от IV ОУ „Стою Шишков“ град Смолян ще научат как устойчивата градска мобилност води до намаляване на замърсяването на въздуха, задръстванията, пътно-транспортните произшествия и здравословните проблем. \r\nОсвен РИОСВ – Смолян, участие в кампанията ще вземат общините Смолян и Мадан. Чрез разнообразни инициативи, двете общини ще насърчат своите граждани да слязат от автомобилите и по този начин да намалят вредните емисии и шумовото натоварване в градската среда.Тази година „Европейската седмица на мобилността“ се провежда в периода 16-22 септември и е на тема „Безопасно ходене и колоездене“ под мотото „Върви с нас“. Кампанията на Европейската комисия е своеобразен призив към местните власти да подобрят качеството на живот на гражданите като ограничат последствията от натоварения трафик, предоставяйки по-добри и екологични възможности за придвижване в градовете.", "date": "2019.09.17", "title": "Под мотото „Върви с нас!“ ще протекат инициативите на РИОСВ – Смолян по повод Европейска седмица на мобилността 2019 година"}
{"url": "http://www.focus-news.net/news/2019/09/17/2699751/trideset-mladezhi-ot-shest-darzhavi-vzeha-uchastie-v-mladezhki-obmen-prezarezhdane-na-mladezhki-tsentar-za-razvitie-vzaimopomosht.html", "text": "Тридесет младежи от шест държави взеха участие в младежки обмен „ Презареждане” на Младежки център за развитие „ Взаимопомощ”, каза за  Радио „ Фокус”  председателят на организацията Мария Славова. Тя поясни, че в рамките на обмена са разисквани теми свързани с културната толерантност и проблемите, свързани с миграцията. Славова подчерта, че проектът е финансиран от програма „Еразъм +”, с цел да бъде възпитавано младото поколение в дух на толерантност, както и да допринесе за създаването на Европа като място, в което хората от различни култури могат да живеят заедно. „ Разликите между хората и културите създават вид стена, която разделя малцинствата в държавите. Вследствие на това има гета, създаващи стереотипи, неразбиране и конфликти между местните и малцинствата, тъй като различните култури имат различни нужди, навици, религия”, подчерта Мария Славова.По думите на Славова младежката борса „ Презареждане” планира да свърже младите хора от различни страни и да им позволи да изпитат колко различните нагласи водят до различни резултати. „ Международният състав на участници и неформалните дейности показват на практика как се чувстват мигрантите, идващи в нова страна, с какви проблеми се сблъскват, как да им помогнат или защо понякога миграцията не е лошо нещо”, каза председателят на младежката организация.Славова поясни, че в рамките на проведения младежки обмен са използвани и неформални методи на преподаване - дискусии, ролеви игри, работа в екип, симулации, оценки и т.н., които осигуряват реално преживяване и помагат за по-доброто разбиране на социалните проблеми, защото участниците учат чрез собствените си емоции.В младежкия обмен „Презареждане”, взеха участие младежи на възраст между 18 и 30 години от Литва, Полша, Румъния, Гърция, Италия и България, предимно без предишен опит в работата или обучението в международна среда.  \r\n \r\nСлавяна ГАЙДАРОВА", "date": "2019.09.17", "title": "Тридесет младежи от шест държави взеха участие в младежки обмен „ Презареждане” на Младежки център за развитие „ Взаимопомощ”"}
{"url": "http://www.focus-news.net/news/2019/09/17/2699756/napalno-vazstanoveno-e-dvizhenieto-po-pat-sofiya-varna-pri-razklona-za-selo-kavlak.html", "text": "Движението през мястото на катастрофата по път София - Варна, в района на село Кавлак вече се осъществява нормално. Това съобщиха от  Областна дирекция на МВР - Велико Търново .", "date": "2019.09.17", "title": "Напълно възстановено е движението по път София - Варна, при разклона за село Кавлак"}
{"url": "http://www.focus-news.net/news/2019/09/17/2699393/pregled-na-osnovnite-temi-v-svetovniya-pechat-agentsiya-fokus.html", "text": "Критиките срещу новия състав на Европейската комисия, сложните проблеми пред транзита на руски газ през Украйна и намерението на израелския премиер да отложи изборите започвайки война срещу \"Хамас\" са сред темите на световния печат.  \r\n*** \r\n \r\n  Новоназначеният ръководител на Европейската комисия, изпълнителният орган на Европейския съюз, е бившият министър на отбраната на Германия Урсула фон дер Лайен. Сега тя представи своя кабинет и всяка държава-членка на ЕС предложи по един комисар, разделяйки 27-те портфейла на всяка страна. Фон дер Лайен настоя за баланс между половете (50/50 мъже и жени), въпреки че даде няколко други улики кой ще бъде включен в топ екипа на Брюксел. И все пак разкриването на имената разкри набор от любопитни избори, пише Бил Бил Уирц в материал за авторитетното издание  The American Conservative , предаден без редакторска намеса. \r\nФранс Тимерманс (Нидерландия) е много непопулярен в Полша и Унгария, срещу които поведе кръстоносен поход на Европейския съюз по време на последия мандат на Комисията. Той ще отговаря за „създаването на Европейска зелена сделка“. Маргарет Вестагер (Дания, и не, не се произнася по начина, по който се пише) прекара последния си мандат в битка с американските технологични гиганти в съда в опит да вземе колкото е възможно повече пари от печалбите им. „Данъчната лейди“, както я определи Доналд Тръмп, ще продължи в ресора си. (Тръмп каза за нея също: „Тя мрази САЩ може би повече от всеки друг, когото съм срещал“.) Дидие Рейндерс (Белгия) взима ресора Правосъдие, но чакайте да открият за престъплението му, когато се появи с боядисано в черно лице (Independent: Belgian Foreign Minister Didier Reynders criticised for wearing black face paint at Noirauds charity parade in Brussels). \r\nС други думи, членовете на новия състав на ЕК, които трябва да се застъпват за честност, справедливост, прозрачност, демокрация и равенство за всички, всъщност нямат блестяща история. Единият е разследван за непотизъм. Други двама са обвинени, че са изплагиатствали докторските си тези. Един е прекарал 33 дни в затвора по обвинение за корупция, двама са замесени в злоупотреба с обществени средства, четирима са бивши комунисти, един е обвинен, че е притискал полицията (като министър) да освободи сина му от ареста, един не е разследван за корупция само, защото парламентът не му отнема имунитета, а друг е подавал оставка като началник на институт за изследвания заради обвинения в корупция. \r\nЯсно е, че има много от какво да се чувстваме обидени в тази компания. И все пак единственият скандал, който избухна през тази седмица, нямаше нищо общо с факта, че самите източници на законодателството в ЕС имат шарено минало.  Най-голямото престъпление на Фон дер Лайен, поне ако вярвате на „Туитър“ и европейските медии, е създаването на ресор с име „Защита на нашия европейски начин на живот“. За еврофилите, фактът, че това портфолио включва департамента за миграция показва, че Комисията иска да направи жест към крайно-дясното. \r\nМениджърът за европейските медии на „Амнести интърнешънъл“ написа в „Туитър“: \r\n„Запознайте се с новия Комисар „за Защита на нашия европейски начин на живот“, чиято роля ще е да надзирава миграционната политика. \r\n„Като се използват изразните средства на крайно дясното („имигрантите заплашват европейския начин на живот“ 9 като се свързват миграцията и сигурността, това изпраща притеснително послание“. \r\nБившият кандидат за председател на Европейската комисия Ги Верхофстад свърза името на поста с риториката на популисткия лидер на Унгария Виктор Орбан: \r\n \r\n \r\n„Новият екип от Комисари изглежда компетентен. Но не разбирам защо Фон дер Лайен свърза миграцията със „защитата на европейския начин на живот“. Нуждаем се от стриктни и справедливи правила за миграцията, но тази Комисия трябва да стои много далеч от риториката на Орбан! Тя трябва да коригира това, колкото е възможно най-скоро“. \r\nБританският евродепутат от Зелените Моли Скот звучеше  по същия начин: \r\n \r\n \r\n„Фон дер Лайен дефинира контрола над миграцията като защита на Европейския начин на живот. Европейските депутати от „Зелените“ вярват, че мигрантите са допринесли изключително много за жизнения европейски начин на живот, на който се радваме днес. Употребата на тази риторика на крайно дясното трябва да спре“. \r\nКомисията отвърна на критиците, като каза: „В писмото за неговата (на отговорния комисар) мисия много ясно се казва, че „Европейският начин на живот е изграден върху солидарност, спокойствие и сигурност“. Говорител добави, че „Европейският начин на живот“ е „изграден върху принципите на достойнство и равенство за всички“. \r\nДвете дефиниции са в сблъсък: „Европейски“ се използва от идентиаристите, за да обяснят етнически бели хора. Същевременно, Европейският съюз се опитва да предефинира „европейски“, така че да звучи про-ЕС. Ето защо: „Обединеното кралство напуска Европа“ (вместо „Европейския съюз) е често срещан израз. \r\nВ действителност всички те бъркат. Възмутената тълпа не трябва да е шокирана от името на поста на политика. От десетилетия политиците кръщават нещата противоположно на това, което всъщност са – Законът за патриотизма и Закона за достъпно здравеопазване веднага ми идват на ум. Има много по-важни неща, които трябва да бъдат казани за лицата, заемащи постове в Комисията, от това, че са дали странно име на ресора. Не трябваше ли да бъде значително по-тревожно, че новият върховен представител за външната политика на ЕС преди това подаде оставка от важен академичен пост заради обвинения в конфликт на интереси? \r\nСледващата Европейска комисия (ако бъде одобрена от Европейския парламент, което ще се случи) ще намали личните свободи на хората, ще регулира още повече икономиката, ще натовари с още повече данъци и такси потребителите и ще изкриви цените на енергията и храните. Радикалният й дневен ред ще навреди на абсолютно всички европейци. \r\nТова са нещата, за които си струва да бъдеш скандализиран. Фактът, че бюрократично име предизвика толкова голям потрес показва всичко, което не е наред с повърхностната и догматична политика на Европейския съюз. \r\n*** \r\n \r\n Министър-председателят на Украйна Алексей Гончарук прогнозира, че газовите преговори с Русия ще бъдат сложни. Също така той смята, че Украйна се е подготвила за тях. Настоящото ръководство на „Нафтогаз“ начело с Коболев излезе на финалната права на блокирането на процеса за сключване на нов транзитен контракт с „Газпром“. Тези действия на Коболев ще станат препятствие за глобалния политически план на президента Зеленски за разрешаване на конфликтните въпроси с Русия, което ще позволи да се разчита на възвръщане на неконтролираните територии на Донбас (т.нар. Донецка и Луганска народни републики, ДНР и ЛНР), пише украинското издание  „Главред“  в материал, представен без редакторска намеса. \r\nЗатова политическата част на газовите преговори днес действително излиза на преден план. Това не означава, че договорът за транзит ще има политически подтекст. Но газовият компромис ще стане още едно потвърждение за ЕС и участниците в „нормандския формат“, че от страна на президента Зеленски има истински намерения да се реши конфликта между Украйна и Русия. \r\nВ същото време, както правилно отбеляза новият премиер Гончарук – ще бъде изключително трудно това да се случи. Нали в течение на последните години „Нафтогаз“ саботира процеса на разделение (анбандлинг) на компаниите. По този начин де юре бе създадена независима компания за сключване на нов транзитен договор (Магистрални газопроводи Украйна), но фактически нито един обект от газотранспортната мрежа (ГТМ) не е предаден на тази компания. В резултат, сега няма с какво да отидем на преговорите с „Газпром“. \r\nПостоянната цел на „Нафтогаз“ беше да отложи самите преговори или да сключи временно споразумение. В края на краищата, три месеца преди изтичането на договра за транзит, Европейската комисия и „Газпром“ стигнаха до същото заключение. И на двете страни в перспектива им е изгодно такова развитие на събитията. И тук „Нафтогаз“ неслучайно играе в полза на „Газпром“, защото 2020 година ще бъде определяща за пускането на „Северен поток 2“ и „Турски поток“. И след една година аргументите на Украйна ще бъдат слаби и в най-добрия случай може да се разчита на транзит в рамките на 40-60 млрд. куб. м. Мечтите за транзит на 90 млрд. куб. м. газ ще останат само мечти на Коболев. \r\nОт друга страна, „Нафтогаз“ вече тихо и незабележимо промени своята несъкрушима и твърда позиция по отношение на съдебните претенции към „Газпром“ за транзитен договор за сумата от 11-14 милиарда долара. „В случай на запазване на транзита през Украйна, ние ще преразгледаме тарифите. В такъв случай „Газпром“ няма да трябва да ни компенсира тези 11-14 милиарда долара“, заяви представителят на компанията Юрий Витренко. \r\nНо, изглежда, това няма да спаси ситуацията и не може да се говори за многогодишен договор. Ето защо сега въпросът за газовия мир между Украйна и Русия може да носи само временен характер, което ще доведе  до девалвация на стойността на ГТМ на Украйна. И президентът Зеленски и неговия екип ще трябва да носят отговорност за новия договор. \r\nСъответно би било целесъобразно да се проведе разследване на това и чии действия доведоха до загубата на транзитния потенциал на Украйна. \r\n*** \r\n \r\n Израелският премиер Бенямин Нетаняху е бил готов да започне война с  Газа, което щеше да отложи общите избори, предвидени за вторник, съобщи израелският вестник Haaretz, цитиран от англоезичното издание  The Jerusalem Post . \r\nHaaretz  съобщи, че съветникът по националната сигурност Меир Бен-Шабат се е срещнал с Ханан Мелцер, ръководител на Централната избирателна комисия, по настояване на главния  прокурор Авичай Манделблит за възможна военна операция. \r\nСпоред публикацията, акцията е прекратена миналия вторник „в последния момент“ от Манделблит, който е заявил, че планът изисква одобрението на кабинета за сигурност. \r\nСлед публикуването на информацията в понеделник, лидерът на \"синьо-белите\" и бивш началник-щаб на израелската армия Бени Ганц написа в социалната мрежа „Туитър\", че \"Нетаняху отиде твърде далеч с политически цели. Сега той губи и иска да ни вкара във война, за да отложи изборите. Това е сценарий, подходящ за сериала „Къща от карти“ а не за държавата Израел. “ \r\nКандидатът от Демократичния съюз и бивш заместник-началник на щаба Яир Голан заяви, че Нетаняху не е действал от гледна точка на сигурността, но може би е искал да подобри позицията си преди изборите. \r\n„Какво застави Нетаняху да разгледа мащабна военна операция и какъв беше балансът за премерен отговор? Имаше ясна преценка за сигурността тук, лична обида или желание за подобряване на позициите преди избори, \"попита той в в „Туитър“.\" Вероятно никога няма да разберем, …“ \r\nДва дни след ракетния огън, за който се смята, че е изстрелян от палестинската групировка  „Ислямски джихад“, Нетаняху предупреди, че Израел може да няма друг избор, освен да започне военна операция в Газа, за да свали „Хамас“. \r\n„Изглежда няма да има друг избор, освен да започнем широкомащабна кампания в Газа - каза Нетаняху“. „Вероятно няма да има избор, освен да свалим режима на „Хамас“. Хамас не упражнява своя суверенитет в Ивицата Газа и не предотвратява атаките.“", "date": "2019.09.17", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/17/2699394/balgariya-i-norvegiya-se-dogovoriha-da-rabotyat-po-savmestni-proekti-na-zapadnite-balkani-obzor.html", "text": "Вицепремиерът и министър на външните работи Екатерина Захариева се срещна с министъра на външните работи на Кралство Норвегия Ине Сьорайде. Те се договориха се договориха двете страни да работят заедно по съвместни проекти в Западните Балкани с акцент върху образованието, младежта и развитие на икономиката. „В това отношение България има голям опит. Европейската интеграция на Западните Балкани е основен приоритет във външната ни политика. Вярваме, че България не може да просперира, ако не просперират и съседите ни“, заяви министър Захариева, която прие Ине Сьорайде на първо от 15 г. насам посещение на норвежки външен министър у нас. По думите ѝ България и Норвегия могат да си партнират в това как двете държави да станат по-привлекателни за бизнеса. България и Норвегия ще продължат да работят заедно и по съвместни проекти у нас, финансирани  чрез Финансовия механизъм на Европейското икономическо пространство и Норвежкия финансов механизъм. „Помощта, която Норвегия ни оказва по финансовите механизми за периода 2014-2021 г., е 210 млн. евро. Позитив са не само парите, но и срещите между хората, контактите между институциите и обмяната на опит“, подчерта българският външен министър. Примерите за тази помощ са много - от изграждането и функционирането на младежки центрове в България до съвместно доизграждане и оборудване на Ситуационен кризисен център в българското Министерство на външните работи. „В чужбина има над 2 милиона българи и много туристи, които посещават различни места и мисля, че успяваме да подобрим услугите, но вашите електронни системи и вашия опит ще облекчи работата на в Министерството на външните работи“, посочи още тя и допълни, че друг много важен проект, по който се работи, е Стратегическо сътрудничество между България и Норвегия в подкрепа на международните ангажименти на страната. Според министър Захариева това са все важни проекти, конкретно свързани с правата на човека, с паметта, с уроците от историята.  \r\n„Търговските ни отношения се разширяват, макар че в момента са на доста скромно ниво. Искам да ви поздравя за всичката работа, която се съгласихме, че ще вършим и занапред, както досега. България ще изпрати делегация в Норвегия, за да може да се говори с нашите малцинства, които са преживели Холокоста и т.н. Много се радвам, че сме част от сътрудничеството в тази област“, заяви Сьорайде. Тя изрази мнение, че страни като България и Норвегия трябва да си сътрудничат на международната сцена. По думите ѝ днес с министър Екатерина Захариева са имали възможност да обсъдят и целия натрупан опит за консулските кризи, както и за Кризисния център. Министрите бяха единодушни, че между двете страни няма открити политически въпроси, като България и Норвекия са единомишленици по международните въпроси, включително относно Брекзит, регионалната сигурност, сътрудничеството в рамките на НАТО и трансатлантическите отношения.  \r\nЗорница КОСТАДИНОВА", "date": "2019.09.17", "title": "България и Норвегия се договориха да работят по съвместни проекти на Западните Балкани (ОБЗОР)"}
{"url": "http://www.focus-news.net/news/2019/09/17/2699755/vertolet-mi-17-se-vklyuchi-v-gaseneto-na-pozhara-vazniknal-otnovo-v-mestnostta-suhi-dyal-kray-kotel.html", "text": "Вертолет Ми-17 от състава на Военновъздушните сили излетя в 17.43 ч. днес, 17 септември, от авиобаза Крумово, за да се включи в гасенето на пожара, възникнал отново в местността Сухи дял в землището на Котел.Това съобщиха от пресцентъра на  Министерство на отбраната . Командир на екипажа е майор Йордан Йорданов.", "date": "2019.09.17", "title": "Вертолет Ми-17 се включи в гасенето на пожара, възникнал отново в местността Сухи дял край Котел"}
{"url": "http://www.focus-news.net/news/2019/09/17/2699392/predstoyashti-sabitiya-v-stranata-za-17-septemvri-agentsiya-fokus.html", "text": "*** \r\n \r\nВ 10.00 часа в зала „Запад“ на Народното събрание заместник-председателят на парламента Кристиан Вигенин ще се срещне с делегация на Комисията по външна политика в парламента на Албания. \r\nВ 10.45 часа албанските парламентаристи ще разговарят с народните представители от Комисията по външна политика. \r\nВ 12.00 часа албанските народни представители ще се срещнат с депутати от Комисията по европейските въпроси и контрол на европейските фондове. \r\nПредвидени са срещи и с министъра на външните работи Екатерина Захариева и с председателя на Комисията по отбрана в Народното събрание ген. Константин Попов. \r\n \r\n \r\n*** \r\n \r\nВ 12.00 часа в пресклуба на Народното събрание, пл. „Княз Александър Първи“ 1 ще бъде подписано споразумение между ЦИК и СЕМ за определяне принципите и параметрите на специализирания мониторинг, който СЕМ ще осъществява по време на предизборната кампания за произвеждане на изборите за общински съветници и кметове на 27 октомври 2019 г. \r\n \r\n \r\n*** \r\n \r\nОт 10.00 часа в Столичния общински съвет ще се проведе 81-во заседание на Столичния общински съвет. \r\n \r\n \r\n*** \r\n \r\nОт 09.00 часа в храм  „Св. София“ ще бъде отслужена Архиерейска света Литургия при молитвеното присъствие на Негово светейшество Българския патриарх и Софийски митрополит Неофит. \r\n \r\n \r\n*** \r\n \r\nОт 09.00 часа в София Хотел Балкан ще се проведе форум „Взаимодействие между публичната и частна сигурност за противодействие на киберзаплахи“. \r\n \r\n*** \r\n \r\nОт 09.30 часа в 17 състав на Специализирания наказателен съд ще гледа делото срещу Дико Б.; Станка С; Кемал М.; Анчо М.; Шенол М.; Дарин Й.; Ивайло Л.; Кристина В.; Георги М. за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 7 състав на Специализирани наказателен съд ще гледа делото срещу Румен Х.; Таня Х.; Наталия А.; Миглена Х.; Алекс Т. за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 3 състав на Специализирания наказателен съд ще гледа делото срещу Хованес М.; Пламен Т.; Владимир Р.; Стоян А. за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 6 състав на Специализирания наказателен съд ще гледа делото срещу Атанас А.; Красимир Я.; Николай Р. за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 15 състав на Специализирания наказателен съд ще гледа делото срещу Румен Р.; Павел Ц.; Христо Й. за образуване и ръководене на организирана престъпна група. \r\n \r\n*** \r\n \r\nОт 10.00 часа 12 състав на Специализирания наказателен съд ще гледа дело срещу Виктор В.; Кристиян Р.; Павел Г.; Даниел К. за образуване и ръководене на организирана престъпна група. \r\n\t \r\n*** \r\n \r\nОт 10.00 часа 20 състав на Специализирания наказателен съд ще гледа дело срещу Никола Г.; Първан С.; Манчо К.; Неда Б. за образуване и ръководене на организирана престъпна група. \r\n \r\n*** \r\n \r\nОт 10.00 часа 19 състав на Специализирания наказателен съд ще гледа дело срещу Дорин Йо. По негова молба за изменение марка за неотклонение. \r\n \r\n*** \r\n \r\nОт 10.00 часа ще се проведе Ден на отворените врати в  Театъра  на Българската армия по повод Деня на София.  \r\n \r\n*** \r\n \r\nОт 10.00 в хотел „Рамада“ , зала „Диамант“ заместник-министъра на труда и социалната политика Зорница Русинова и изпълнителният директор на Агенцията по заетостта Драгомир Николов ще открият Международна трудова борса – Европейски ден на труда в София. \r\n \r\n*** \r\n \r\nОт 10.00 часа в обновената аудитория на СБАЛАГ „Майчин дом“ ще се проведе дискусия между пациентските организации и здравни експерти на тема „Да говорим за безопасността на пациента“. \r\n \r\n*** \r\n \r\nОт 10.00 часа  Регионалният исторически музей – София организира събития по повод 17 септември – Ден на София. \r\nОт 10.00 часа Демонстрация по моделиране на трамваи. \r\nОт 11.00 часа Сутрешна обиколка с екскурзовод на Триъгълна кула на Сердика и Археологически парк „Западна порта на Сердика“. \r\nОт 13.00 часа откриване на Експозицията „Антична Сердика“ поб бул. „Княгиня Мария Луиза“. \r\nОт 14.00 часа Детски ателиета в Информационно-образователен център АККК „Сердика“. \r\nОт 14.30 часа Обедна обиколка с екскурзовод на постоянната експозиция на Регионален исторически музей. \r\nОт 15.30 часа Музикални предизвикателства – клавирен концерт на Иван Керековски. \r\nОт 18.00 часа Вечерна обиколка с екскурзовод \r\nОт 18.30 часа Откриване на авторска изложба на Румен Панайотов. \r\n \r\n \r\n*** \r\n \r\nОт 11.00 часа в Национален пресклуб на БТА ще се проведе пресконференция за представяне на официалния доклад „По-чист въздух, по-здрави деца“. \r\n \r\n*** \r\n \r\nОт 11.00 часа в сграда 9 в Бизнес Парк София се организира среща с работодателя DXC Technology за работата в бързоразвиващата се ИТ индустрия у нас. \r\n \r\n*** \r\n \r\nОт 11.00 часа 1 състав на Специализирания наказателен съд ще гледа молбата за изменение на мярка за неотклонение на Йордан Л. \r\n \r\n*** \r\n \r\nОт 11.30 ч. пред църквата „Света София” ще се проведе Тържествен водосвет и официална церемония по издигане знамето на града.  \r\n \r\n*** \r\n \r\nВ 17.30 ч. пред Народния театър „Иван Вазов\" започва концерт на Софийския духов оркестър. \r\n \r\n*** \r\n \r\nОт 18.30 ч. в Народен театър „Иван Вазов” ще бъдат връчени Наградите на Столичната община за ярки постижения в областта на културата. Носител на тазгодишната Специална награда за изключителни постижения и принос в националната култура е примата на българската музика Лили Иванова. БНТ1 ще излъчи церемонията по награждаването от 22.00 часа. \r\n \r\n*** \r\n \r\nОт 12.00 часа в БТА – 1124 София на бул. „Цариградско щосе“ ще се проведе пресконференция на тема „Законопроект за забрана на добива на ценни кожи в България“, внесен на 13 септември 2019 г. в Народното събрание от група депутати. \r\n \r\n \r\n*** \r\n \r\nОт 13.00 часа 5 състав на Специализирания наказателен съд ще гледа делото срещу Петър М.; Адам П.; Любомир Д.; Росен А.; Юлияна Ц. за безстопанственост в особено големи размери. \r\n \r\n*** \r\n \r\nОт 13.00 часа в Античния културно-комуникационен комплекс „Сердика“ под бул. „Княгиня Мария Луиза“ ще се състои откриване на постоянната експозиция „Антична Сердика“  \r\n \r\n \r\n*** \r\n \r\nОт 13.30 часа 9 състав на Специализирания наказателен съд ще гледа делото срещу Илия С.; Александър В.; Калоян Д.; Милен В.; Трифон Т.; Асан Ю.; Бисер В.; Мерджидин Ю.; Цветелина С. за образуване и ръководене на организирана престъпна група. \r\n \r\n*** \r\n \r\nОт 13.30 часа в Аулата на Софийския университет ще се проведе конференция на тема „Ролята на устойчивия иновативен туризъм в насърчаването на приобщаващия растеж, търговията и икономическото сътрудничество.“ \r\n \r\n*** \r\n \r\nОт 14.00 часа 13 състав на Специализирания наказателен съд ще гледа делото срещу Пламен И.; Явор А.; Детелин И.; Николай Ш.; Емилиян П.; Емануил П.; Георги Г. за образуване и ръководене на организирана престъпна група.  \r\n \r\n \r\n*** \r\n \r\nОт 14.00 часа 17 състав на Специализирания наказателен съд ще гледа делото срещу Гриша Г., Диляна Р.; Илия Т.; Ангел Г. за образуване и ръководене на организирана престъпна група. \r\n \r\n \r\n*** \r\n \r\nОт 14.30 часа 6 състав на Специализирания наказателен съд ще има производство по ЗЕЗР. \r\n \r\n*** \r\n \r\nОт 16.00 часа в зала 19 на ИЕФЕМ-БАН, ул. \"Московска\" № 6А, ще се проведе публична лекция на тема „Сънищата и сънотълкуването в българската традиционна култура“ с лектор проф. Анатол Анчев. \r\n \r\n \r\n*** \r\n \r\nОт 18.00 часа на открита сцена в градинката на „Майчин дом“ на бул. „Христо Ботев“ в район „Сердика“ Столична община организира празничен концерт по повод Деня на София – 17 септември.  \r\n \r\n*** \r\n \r\nОт 18.00 часа в Галерия „Оборище“ на ул. „Оборище“ № 5 ще се открие изложбата „Махатма Ганди – силата на Истината“. \r\n \r\n*** \r\n \r\nОт 18.30 часа в Руския културно-информационен център ще се открие изложбата „Ликовете на Гогол“, посветена на 210-та годишнина от рождението на великия руски писател. \r\n \r\n*** \r\n \r\nОт 18.30 часа в зала „Временни експозиции“ на Регионален исторически музей ще бъде открита авторска изложба на художника Румен Панайотов „Дефрагментирана материя“. \r\n \r\n*** \r\n \r\nОт 18.30 часа в галерия „Аросита“ на ул. „Врабча“ 12Б ще бъде представена самостоятелната изложба „Обърната сетивност“ на д-р Анна Покровнишка. \r\n \r\n*** \r\n \r\nОт 20.30 часа на пл. „Княз Александър I“ ще се състои инициативата „София градски вибрации - 140 удара в минута“. \r\n \r\n*** \r\n \r\nОт 10.00 часа в хотел „Приморец“ ще се състои бизнес закуска с данни за пазара на имоти в Бургас през първото полугодие на 2019 г. \r\n \r\n \r\n*** \r\n   \r\nВ 12.30 часа в ОУ „Петко Р. Славейков“ ще бъде открита сензорна стая. \r\n \r\n*** \r\n \r\nОт 17.00 часа в зала „Ахело“ в Гранд хотел и СПА „Приморец“ ще се открие Международният фестивал за документално историческо кино. \r\n \r\n \r\n*** \r\n \r\nОт 09.30 ч. в зала „Дарзалас“ на Рослин Димят Хотел министърът на транспорта, информационните технологии и съобщенията Росен Желязков ще открие международната конференция „20 години Ръководство на корабния трафик в България“, която се организира от Държавно предприятие „Пристанищна инфраструктура“. \r\n \r\n*** \r\n \r\nОт 10.00 часа в Хотел & Казино \"Черно море“ се открива Международен панаир на пчеларски продукти Варна 2019 г. \r\n \r\n \r\n*** \r\n \r\nВ 11.30 часа в сградата на ОД на МВР - Варна, на ул. \"Цар Калоян\", ще се проведе брифинг във връзка със старта на учебната година. \r\n \r\n*** \r\n \r\nСлед 17.00 часа в резиденция „Евксиноград“ се очаква да бъде дадено изявление за медиите във връзка с XVII-то заседание на Българо-руската междуправителствена комисия за икономическо и научно-техническо сътрудничество. \r\n \r\n*** \r\n \r\nOт 16.30 чaса в зала 314 на Областната администрация ще се проведе представяне на кампанията \"Достъпна България\" на Комисията за защита от дискриминация. \r\n \r\n*** \r\n \r\nОт 10.00 часа в Регионалния исторически музей ще бъдат представени пред обществеността три от най-ценните и известни ръкописи на св. Софроний Врачански, които се съхраняват в Националната библиотека „Св. св. Кирил и Методий”. От 14.00 часа до 16.30 часа в Градската концертна зала на Община Враца ще се проведе Свети-Софрониева лектория. В 17.00 часа във Възнесенския храм „Св. Софроний Врачански” ще започне празнично вечерно богослужение. В 19.00 часа в Градската концертна зала ще се състои тържествен концерт. \r\n \r\n*** \r\n \r\nОт 10.00 часа в Заседателната зала на Общината ще се извърши отваряне на оферти в процедура за възлагане на обществена поръчка с предмет: „Текущ ремонт на общинска пътна мрежа 2019 година“. \r\n \r\n*** \r\n \r\nОт 10.30 часа министърът на труда и социалната политика Бисер Петков ще открие заедно с народния представител Светлана Ангелова обновената сграда на детска градина „Първи юни“ в село Баниска, община Две могили.  \r\n \r\n*** \r\n \r\nОт 17.30 часа в Регионална библиотека „Доре Габе“ ще бъде представена книгата на Мария Павлова „Мистерията B-FILES”. \r\n \r\n*** \r\n \r\nОт 14.00 часа министърът на труда и социалната политика Бисер Петков ще участва в откриването на Център за настаняване от семеен тип за деца без увреждания на ул. \"Иван Момчилов\" № 112. \r\n \r\n*** \r\n   \r\nОт 17.00 часа във фоайето на Общинска библиотека „Искра” ще бъде открита изложбата „Човешкото лице на четенето”. \r\n \r\n*** \r\n \r\nОт 10.00 часа на пл. „Възраждане\" в сградата на ПК „Напредък“ ще бъде открито изнесено работно място за експерти от Комплекса за социални услуги за деца и семейства \r\n \r\n*** \r\n \r\nОт 10.00 часа в залата на Възрожденското училище ще се проведе месечно съвещание на кметовете на малките населени места.   \r\n \r\n*** \r\n \r\nОт 11.00 часа в Заседателната зала на Община Ловеч ще се проведат консултации между кмета и политическите партии за сформиране съставите на СИК. \r\n \r\n*** \r\n   \r\nОт 10.30 часа в зала „Струма“ на Областната администрация ще се проведе работна среща във връзка организирането и провеждането на местните избори в областта.  \r\n \r\n*** \r\n \r\nОт 11.00 часа в Петрич АBB ще открие най-новия си завод в България. На церемонията ще присъстват премиерът Бойко Борисов, кметът на Петрич Димитър Бръчков, както и областният управител на Благоевград Бисер Михайлов.  \r\n \r\n*** \r\n \r\nОт 13.30 часа 18 наказателен състав в зала № 12 на Районен съд - Пловдив ще гледа дело срещу Георги С., Николай С. за съучастие, че са извършили действия по приготовление към запалване на имущество със значителна стойност – 325 611,60 лв., а именно сградата на „ЕВН  Електроразпределение“ ЕАД, намираща се в гр.Пловдив на ул.“Шести септември“ № 64. \r\n \r\n*** \r\n \r\nОт 13.30 часа в зала 1 на Окръжен съд – Пловдив ще се гледа дело срещу Петър А., Стефан М.; Валентин Г.; Желязко К.; Георги И. за извършена кражба в особено големи размери. \r\n \r\n*** \r\n   \r\nОт 11.00 часа в зала 712 в Областната администрация ще се проведе регулярното заседание на Постоянната областна епизоотична комисия.  \r\n   \r\n*** \r\n \r\nОт 10.00 часа в зала „Свети Георги“ на Областна администрация - Русе ще се проведе заседание на Постоянно действащата междуведомствена областна епизоотична комисия. \r\n \r\n*** \r\n Смолян.  \r\nОт 14.00 часа в Областната администрация ще се проведе заседание на Областната епизоотична комисия във връзка с наложените мерки срещу разпространението на африканската чума по свинете. \r\n \r\n*** \r\n \r\nОт 09.00 часа ще започне празнично богослужение по посрещане на чудотворните икони на Пресвета Богородица „Скоропослушница“ и Пресвета Богородица „Касперовска“ от гр. Ананиев – Украйна. \r\n \r\n*** \r\n   \r\nОт 11.30 часа, в зала 203 на Общината кметът Живко Тодоров ще се срещне с европейския вицешампион по таекундо Даниел Ладжев. \r\n \r\n*** \r\n   \r\nОт 14.00 часа, кметът Живко Тодоров ще се включи в тържеството за официалното откриване на обновения пенсионерски клуб „Васил Левски“ на ул. „Хан Аспарух“ №23 в града.  \r\n \r\n*** \r\n \r\nОт 18.00 часа в къща музей „ Гео Милев“ ще бъде представена книгата „Млада Виена и млада България“ от д-р Младен Влашки \r\n \r\n*** \r\n \r\nОт 18.00 часа в Художествената галерия ще бъде представена експозицията „Рефлексии на времето“ – колекция графики от фонда на Художествена галерия - Стара Загора. \r\n \r\n*** \r\n \r\n \r\nОт 19.00 часа в Оперния театър ще бъде представен спектакълът “Дон Карлос” опера в пет действия от Джузепе Верди. \r\n \r\n***   \r\n   \r\nОт 9.00 часа в стая 317 в Общината ще се състои заседание на Постоянната комисия „Младежки дейности и спорт” към Общинския съвет.  \r\n \r\n*** \r\n   \r\nОт 10.00 часа ще се състои редовен брифинг в Общината.  \r\n   \r\n*** \r\n   \r\nОт 10.00 в зала 2 на Областната администрация ще се състои заседание на Областната епизоотична комисия.  \r\n     \r\n*** \r\n   \r\nОт 14.00 часа в стая 203 в Общината ще се състои заседание на Постоянната комисия „Правна и опазване на обществения ред” към Общинския съвет.  \r\n   \r\n*** \r\n \r\nОт 17.30 часа в Зала 107 на Община Ямбол ще се проведе публично обсъждане на отчета за касовото изпълнение на бюджета на общината.", "date": "2019.09.17", "title": "Предстоящи събития в страната за 17 септември (Агенция „Фокус“)"}
{"url": "http://www.focus-news.net/news/2019/09/17/2699398/prezident-premier-ministri-i-polititsi-s-poslaniya-i-uchastie-v-otkrivaneto-na-uchebnata-godina-obzor.html", "text": "Започна новата учебна година. По данни на Министерството на образованието и науката тази година броят на първокласниците в страната е над 60 000, а общо учениците са над 700 000. Държавата издирва 25 000 ученици, които не са открити на адресите си, а 19 000 са намерени, но родителите им отказват да ги пуснат на училище.  \r\nУчилищната мрежа в страната за учебната 2019/2020 година включва 4 411 институции, от които 2 367 училища, 1844 детски градини, 170 центрове, 23 общежития и 7 обсерватории. Най-много училища отварят врати в областите София-град, Пловдив и Бургас. Българските политици не пропуснаха възможността да станат част от магията на първия учебен ден и активно взеха участие в него, като отправиха послания към ученици, учители и родител и откриха учебните години в различни училища в страната.  \r\nПрезидентът  Румен Радев  участва в откриването на учебната година в столичното 18-то СОУ „Уилям Гладстон“, където сподели вълнението от  първия училищен звънец с присъстващите учители, ученици и родители. Президентът пожела на всички ученици успех и заяви, че за резултатното развитие на българското образование училищата трябва да имат прогресивни учебни планове и програми, а също и модерна образователна инфраструктура, традиции и ерудиран и вдъхновен преподавателски състав. Радев подчерта и важността на подкрепата на родителите за ефикасното развитие на образователния процес. Участие в откриването на учебната година взе и вицепрезидентът  Илияна Йотова , която посети Първо основно училище „Васил Левски“ в град Костинброд. Пред присъстващите тя заяви, че за развитието на България и превръщането й в модерна и просперираща държава трябва да се разчита на образованите и напредничавите хора. Илияна Йотова настоя да се върне достойното място на учителя в обществото така, както повеляват българските традиции и призова да се зачитат и уважават учителите ежедневно, а не само с букет цветя на първия учебен ден. На учениците Илияна Йотова пожела да бъдат здрави, прилежни и упорити. Премиерът  Бойко Борисов  също не пропусна възможността да отправи послание към учениците по повод първия учебен ден. Това той направи чрез своя профил във „Фейсбук“, където се спря на важността на децата и учителите за развитието на България в правилна посока. В публикацията си в социалната мрежа премиерът отбеляза и, че е удоволствие да се полагат усилия в името на това училищата да станат по-приятни и модерни, защото това има своето положително отражение. Министърът на образованието Красимир Вълчев също се присъедини към празничния, изпълнен с емоции дух, на първия учебен ден. В Първа английска езикова гимназия Вълчев определи деня като ново начало, предизвикателство и изпитание и пожела на всички ученици да се чувстват щастливи в училище. Вълчев заяви, че може и в днешно време много фактори да ни разединяват като народ, но в желанието да дадем по-добро бъдеще на децата на България трябва да бъдем единни. Министърът на образованието поздрави и всички учители, като им пожела здраве и сили и обясни, че според него мисията им е повече от важна, защото тя е на подрастващите да се дадат най-добрите житейски възможности и да им се даде път, който да ги направи знаещи, можещи, мислещи и добри хора. Кметът на София  Йорданка Фандъкова  също уважи събитието. Тя пожела на учениците много здраве, успехи в учението и забавление в игрите. Фандъкова се обърна и към учителите, като изрази разбиране към трудната им задача да изградят младите като личности и им пожела успех. Кметът на София определи първия учебен ден като празник за българите, защото е начало на пътя към знанието, развитието, израстването и вдъхновението.  \r\nВ емоцията на празника се включи и лидерът на БСП  Корнелия Нинова . Председателят на левицата уважи тържеството по случай началото на учебната година на гимназията, която е завършила - НГДЕК „Свети Константин Кирил Философ“. Тя постави акцента върху необходимостта учителите да бъдат уважавани, тъй като тяхната кауза и професионализъм са тези, които изграждат подрастващите. Нинова беше категорична, че образованието и науката движат света напред и затова учителите не бива да бъдат изоставяни сами в трудната им задача да обучат младите. Лидерът на БСП посочи семейството и семейната среда като неразделна част от отглеждането на здраво и умно поколение и призова учениците да се образоват, за да могат да излязат като добре реализирани млади хора през утрешния ден.  \r\nПо случай първия учебен ден с послания и пожелания за успешна нова учебна година се включиха и кметове и областни управители от цялата страна. Всички те изразиха надежда за по-благотворна нова учебна година и пожелаха на ученици и студенти успешна реализация и попътен вятър, а на учителите търпение и добри резултати на възпитаниците им.  \r\nТеодора ПАВЛОВА", "date": "2019.09.17", "title": "Президент, премиер, министри и политици с послания и участие в откриването на учебната година (ОБЗОР)"}
{"url": "http://www.focus-news.net/news/2019/09/17/2699397/euractiv-razhodite-za-otbrana-na-es-sa-prekaleno-malki-za-ambitsiite-mu.html", "text": "Целта на ЕС да увеличи разходите за отбрана до 22,5 милиарда евро през следващото десетилетие не е достатъчна за амбициите му в сектора, посочва Европейската сметна палата в своя годишен преглед на документа за сътрудничество и политика в областта на отбраната на блока, пише базираното в Брюксел издание  EURACTIV . \r\nАко ЕС се опита да се защити без помощ от големия си съюзник в НАТО, Съединените щати, „се смята, че ще е необходима инвестиция от няколкостотин милиарда евро, за да се преодолее текущата пропаст във възможностите“, се подчертава в доклада. \r\n„Значимите и некоординирани съкращения в бюджетите за отбрана на държавите-членки, заедно с недостатъчните инвестиции, се отразиха върху военните им способности“, подчертава докладът. \r\nДжухан Pартс, бивш естонски премиер, който е член на Европейската сметна палата, на която е възложено да контролира разходите на ЕС, нарече несъответствието между амбициите и предлаганите ресурси „огромно“. \r\nТой каза пред AFP, че “пълномащабното военно планиране (от ЕС) е дублиране на НАТО”, но отбеляза, че това е проблем за политиците, а не за одиторите. \r\nВъпреки това той каза, че членът на НАТО Великобритания представлява около една четвърт от общите разходи за отбрана на страните членки на ЕС - понастоящем основната национална военна сила на ЕС, заедно с Франция - напуска блока и това трябва да накара да се замислят онези, които искат да преодолеят разликата между разходите и стратегическите цели. \r\n„Ако много голям член с огромен военен бюджет и сили напусне ЕС, тогава тази разлика ще стане още по-голяма“, каза той. \r\n„Ако сега говорим за „стратегическа автономия“ и това несъответствие (в ресурсите), тогава, ако най-големият (военен) член напуска, стратегическата автономия става още по-нереалистична“, каза той. \r\nЕвропа, особено Франция, все повече гледа на създаването на обща способност за отбрана със „стратегическа автономия“, която да съпътства икономическата й тежест на световната сцена. \r\nЕто защо, за бюджетния цикъл на блока за 2021-2027 г., той възнамерява да увеличи разходите за отбрана 700%, от 2,8 милиарда евро през настоящия многогодишен цикъл. \r\nНо има опасения, подчертани в доклада, че инициативата ще се припокрива с много от това, което прави НАТО. Всички, освен пет от настоящите страни-членки на ЕС, са в НАТО. \r\nДокладът отбелязва, че страните от ЕС не споделят общо схващане за заплаха или визия от какво точно трябва да се състои отбраната или дори правила за ангажиране. \r\nНякои държави-членки, например, „са склонни да се съсредоточават върху териториалната защита срещу военните заплахи, отправени от Русия, докато други са по-ориентирани към предизвикателствата за сигурността, възникващи от Северна Африка или Близкия изток“. \r\nВ резултат на това подходът на ЕС към отбраната е „неясен“. \r\nС новата Европейска комисия и неотдавнашното създаване на ДГ „Отбранителна промишленост и космос“ ЕС цели да се справи с раздробената отбранителна индустрия на блока и да внесе настоящите отбранителни инициативи като постоянно структурирано сътрудничество на ЕС (PESCO), което все още не е създадено във Фонда за европейска отбрана и възможен единен щаб на ЕС за военни операции под ръководството на Комисията. \r\nЕдин от инструментите, Европейският фонд за отбрана, който е предназначен да подпомага финансово европейските проекти за научни изследвания и развойна дейност в целия блок, трябва да започне работа след приключване на преговорите за бюджета на ЕС до края на тази или началото на следващата година. \r\n \r\nПревод и редакция:", "date": "2019.09.17", "title": "EURACTIV: Разходите за отбрана на ЕС са прекалено малки за амбициите му"}
{"url": "http://www.focus-news.net/news/2019/09/17/2699399/vecherne-novosti-sarbiya-vashington-zhertva-sarbiya-kato-sayuznik.html", "text": "„Сега за първи път Сърбия има партньор в лицето на американското правителство, който е готов да я изслуша по най-трудните въпроси, дори ако по тях никога не бъде постигнат договор. Няма да съм президент на страна, която има Америка за враг. В Сърбия имаше много кръв и разпад, искаме работа, пътища и да живеем по-добре. И затова ви моля да разберете този наш призив. Тези послания бяха изпратени в неделя от сръбския президент Александър Вучич до напускащия посланик на САЩ Кайл Скот, както и до Вашингтон като цяло. Относно подновяването на приятелството и съюза с Америка, Вучич говори на символично място, в Пранджани, отбелязвайки 75-годишнината от началото на операция „Халиард“, по време на която 500 съюзнически пилота бяха спасени във Втората световна война, повечето американци, пише белградският ежедневник  „Вечерне новости“ . \r\nСръбският президент също така предупреди САЩ: \r\n„Ще представя по друг начин уравнението, което беше зададено от Скот в речта му, че по време на Слободан Милошевич сме имали лоши отношения. Как успяхме след величественото съюзничество с американците в Първата и Втората световни войни да ги направим от големи –приятели – неприятели? САЩ трябва да се запитат дали те, чрез своите глобални сблъсъци с някои велики сили, не са жертвали един от най-големите и най-лоялните си съюзници и не са застанали на страната на всички останали в бивша Югославия по не съвсем ясни съображения“. \r\nВучич даде да се разбере, че Сърбия, заради жертвите си в борбата срещу фашизма, няма да позволи преразглеждане на историята: \r\n„Няма да позволим нападнатият сръбски народ впоследствие да бъде обявен за фашистки слуги и агресор на тези територии. В света има само четири нации, които пропорционално на населението са платили по-висока цена за свобода в този конфликт от сърбите“. \r\nТой припомни, че през Втората световна война сърбите са се вдигнали на борба не само в Сърбия, но и в Хърватия и Босна и Херцеговина, а са доказали своята антифашистка ангажираност чрез борбата на партизанските отряди из цяла Югославия и действията на Югославската армия, която и чрез мисията за спасяване на съюзническите пилоти е показала съпротивата си срещу окупатора.  \r\n„В неделя беше трогателно да наблюдаваме прегръдките на потомците на спасените и онези, които са се жертвали за спасението“. Това отбеляза и посланик Скот, който пред повече от 7 хиляди души, събрали се на хълма Галович, заяви: \r\n„Героизмът на сърбите в Пранджани е един от най-ярките моменти на смелост във Втората световна война. САЩ никога няма да го забравят. Нека споменът за този героизъм служи като блестящ пример за бъдещето. Ние се молим ужасите на войната никога повече да не докоснат почвата на Сърбия“. \r\nВучич коментира също и оставката на съветника по национална сигурност на Белия Дом Джон Болтън, като заяви, че ще продължи разговорите с американската администрация, за да намери общ знаменател с тях, както и с албанците, за обезпечаване на траен мир. \r\n \r\nПревод и редакция:", "date": "2019.09.17", "title": "„Вечерне новости“ (Сърбия): Вашингтон жертва Сърбия като съюзник"}
{"url": "http://www.focus-news.net/news/2019/09/17/2699396/sastoyanieto-na-predsedatelya-na-narodnoto-sabranie-tsveta-karayancheva-e-dobro-obzor.html", "text": "Състоянието на председателя на Народното събрание Цвета Караянчева е сравнително добро. Това заяви изпълнителният директор на УМБАЛСМ „Н. И. Пирогов“ проф. Асен Балтов. След катастрофата Караянчева е приета в болницата в Шумен, където са били направени първите изследвания. Проф. Балтов коментира, че освен счупване в областта на раменната кост, председателят на Народното събрание има и травма в областта на гръбначния стълб. Именно тази травма е наложило транспортирането и до София с правителственият хеликоптер. По думите продължително с линейка не е подходящо, когато има увреждане в гръбначния стълб. Проф. Балтов обясни, че е направена добра колаборация с Университетска болница „Лозенец“, където е кацнал правителственият хеликоптер. При пристигането на Караянчева в София са напарвени допълнителни изследвания от скенер, ядрено магнитен резонанс, на които се видя че има травма в областта на гръбначния стълб, но тя не налага оперативна интервенция. По искане на Цвета Караянчева операцията на раменната става е направена по спешност в неделя вечерта. Проф. Балтов заяви, че заедно с доц. Кожухаров са направили оперативна интервенция, с която са стабилизирали счупването със специални винтове, за да е възможно в следващите 15 дни председателят на Народното събрание да започне да  я раздвижва и в рамките на един месец да бъде в кондиция и да започне да прави всичко с ръката. Проф. Асен Балтов коментира още, че е взето решение травмата на гръбначния стълб да се лекува с тип корсет, който тя да го носи в рамките на три седмици в изправено положение. Според него транспортирането е от изключително важно значение да бъде направено както трябва, така че да не се уреди пациента още повече, отколкото е увреден по време на травмата.  \r\n Районната прокуратура в Шумен  ръководи досъдебно производство по повод пътния инцидент. По случая е назначена  медицинска експертиза, която ще установява степента на травматичното ѝ увреждане. На местопроизшествието е извършен оглед. Разпитани са трима свидетели по делото. Предстои да бъде назначена и автотехническа експертиза, за да бъде установен механизмът на пътнотранспортното произшествие. \r\n Агенция „Фокус“ припомня \r\nВ неделя около 10.30 е постъпил сигнал за катастрофа на пътя Шумен – Силистра. При катастрофата освен председателят на Народното събрание са пострадали още двама души. По първоначални данни на  МВР  на главен път Шумен – Силистра на около 150 м след разклона за село Върбак 31-годишната водачка на лек автомобил „АУДИ А4“ на ляв завой навлязла в опесъчен участък, загубила контрол над колата и се ударила в насрещно движещ се лек автомобил. Водачите и на двата автомобила са изпробвани за алкохол, пробите са отрицателни.  \r\nЦвета Караянчева коментира инцидента с публикация във  фейсбук  профила си. Тя заяви, че е в добро състояние и изказа благодарността си за загрижеността на обществото. Председателят на Народното събрание благодари и на екипа в болницата в Шумен. От  Национална служба за охрана  съобщиха, че предстои изясняване на причините и вината за катастрофата. \r\nВиолета СИМЕОНОВА", "date": "2019.09.17", "title": "Състоянието на председателя на Народното събрание Цвета Караянчева е добро (ОБЗОР)"}
{"url": "http://www.focus-news.net/news/2019/09/17/2699395/tristranna-sreshta-na-prezidentite-na-rusiya-turtsiya-i-iran-obzor.html", "text": "В понеделник в Анкара се проведе среща между лидерите на Русия, Турция и Иран, Владимир Путин, Реджеп Тайип Ердоган и Хасан Роухани. Централните теми на разговорите бяха военно-политическата и хуманитарна ситуация в Сирия, особено в провинция Идлиб, и пътищата за мирното й уреждане. \r\nРазговорите в турската столица, които се проведоха в президентския комплекс „Чанкая“, бяха петите поред на ръководителите на три държави, които са поръчители на мирния процес в Астана. Подобни срещи бяха проведени два пъти в Сочи (22 ноември 2017 г. и 14 февруари 2019 г.), веднъж в Анкара (4 април 2018 г.) и в Техеран (7 септември 2018 г.). \r\nРазговорите в „Чанкая“ с участието на тримата лидери бяха предшествани от разговори помежду им по двойки при закрити врати. Пресата беше пестеливо и най-общо информирана за темите на тези разговори. Преди разговора Путин и Ердоган се снимаха, без  да отговарят на въпроси от журналисти. \r\nТази среща се проведе на фона на рязко влошаване на ситуацията в зоната на Персийския залив, причинена от експлозиите на петролни рафинерии в Саудитска Арабия. Въпреки това, според помощник на президента на Русия Юрий Ушаков, основната тема на преговорите е останала същата - ситуацията в Сирия. \r\nИзявлението, което направи той преди срещата, подчертава, че тримата президенти имат планове да обсъдят ситуацията в североизточната част на страната и в частност в провинция Идлиб. \"Както знаете, в тези области, които не са под контрола на централното правителство, има известно напрежение и голямо присъствие на терористи\", заяви помощникът на президента на Руската федерация, цитиран от “Интерфакс” \r\nНа неотдавнашна пресконференция Върховният комисар на ООН за правата на човека Мишел Бачелет обяви, че в Идлиб за четири месеца боеве са били убити 1 089 цивилни. \r\nОсобено внимание е насочено и към Северна Сирия заради споразуменията за зоната за сигурност, което беше постигнато през август след месеци консултации между Анкара и Вашингтон. Ердоган категорично настоява за бързото изтегляне оттам на всички формирования на силите на кюрдите, подкрепени от САЩ. Преди седмица той разкритикува Вашингтон за факта, че американците уж искат да създадат зона за сигурност не за защита на Турция, а за, както той каза, \"защита на терористична организация\". \r\n \r\nСирия не трябва да се разделя на зони на влияние, заяви руският президент Владимир Путин по време на тристранна среща с турския и иранския лидери Реджеп Тайип Ердоган и Хасан Роухани. \r\n\"Заявяваме, че е недопустимо разделянето на Сирия на зони на влияние\", заяви Путин по време на тристранната среща. \r\n„Вярвам, че процесът в Астана, чиито гаранти са Русия, Турция и Иран, е ефективен механизъм за улесняване на уреждането на сирийския конфликт\", заяви руският президент, като подчерта, че хуманитарната подкрепа трябва да се предоставя на всички сирийци, без политизация и други предварителни условия. \r\n\"Надяваме се международната общност, особено ООН, нейните специализирани агенции, да участват по-активно в хуманитарната помощ за Сирия. Те трябва да предоставят по-значителна помощ за възстановяване на унищожената инфраструктура ... Разбира се, такава подкрепа трябва да се предоставя на всички сирийци, без никаква дискриминация,политизация и предварителни условия\", каза Владимир Путин. \r\nЗоната за деескалация в Идлиб  не може да служи като трамплин за провокации, необходимо е съвместно да се противодейства на терористичната заплаха в Идлиб, предупреди руският държавен глава. \r\n\"Неотложната задача е да продължи безкомпромисната борба с терористичните групировки в Сирия. Най-тревожна е все още напрегнатата ситуация в единствената останала зона за деескалация в Идлиб, където терористичните организации наскоро засилиха активността си\", каза той.. \r\nРуският президент Владимир Путин заяви, че продължаването на борбата срещу тероризма се разглежда като спешна задача в разрешаването на сирийската криза. \r\nСилите на САЩ присъстват в Сирия незаконно, Русия се надява, че решението на американския президент Доналд Тръмп за изтеглянето на войските ще бъде изпълнено, заяви руският президент Владимир Путин. \r\n\"Що се отнася до присъствието на американските въоръжени сили, те присъстват незаконно в Сирия. Всички знаят това добре. Надяваме се, че решението, взето от президента на САЩ Тръмп за изтегляне на американската армия от Сирия, ще бъде приложено докрай\", каза Путин по време на пресконференцията след преговорите в Анкара. \r\nТой също така заяви, че работата на сформирания конституционен комитет на Сирия трябва да има решаващо влияние за урегулирането на ситуацията в страната: \r\n\"Очакваме, че работата на конституционния комитет ще има решаващо влияние върху окончателното нормализиране на ситуацията в Сирийската арабска република“ \r\nРуският президент  заяви, че Вашингтон и Москва поддържат връзка относно Съвместния всеобхватен план за действие по Иранската ядрена програма (СВПД) и Русия прави всичко възможно, за да поддържа споразумението живо. \r\nСирийската провинция Идлиб всъщност е в ръцете на структури, свързани с „Ал Кайда“, така че Русия, заедно с Турция и Иран, ще продължи да се бори с терористите в този регион, предупреди Путин. \r\n \r\nОт своя страна турският президент Реджеп Тайип Ердоган декларира, че Анкара няма да допусне формирането на \"терористичен коридор\" в зоната за сигурност, създадена по границата със Сирия, и предлага да се създадат там \"градове за бежанци\". \r\nТурският президент Реджеп Тайип Ердоган нарече срещата на върха на Руската федерация, Турция и Иран относно сирийското урегулиране „продуктивна“ на проведената след нея пресконференция. \r\n\"Днес проведохме продуктивна среща на върха. Взехме редица важни решения, които вдъхват надежда за политическо уреждане в Сирия\", заяви турският лидер пред репортери на заключителната пресконференция. \r\nСпоред Ердоган \"тристранната среща на върха също реши да осигури ранния старт на дейността на Сирийския конституционен комитет\". \r\n\"На срещата на върха бяха разрешени разногласия по въпроса за формирането на Сирийския конституционен комитет. Беше решено незабавно да се продължи работата по формирането на комитета\", каза Ердоган. Той отбеляза, че \"процесът на създаване на комитет и подготовка на механизъм за неговата работа ще се проведе в координация с ООН\". \r\nПо думите на Ердоган Турция „показа голяма гъвкавост по отношение на съставянето на списъка на членовете на комисията и на нейните стандарти“. \r\nТурският президент също заяви готовността на страната си да формира независима зона за сигурност в Сирия. Според турския лидер Анкара ще бъде готова за подобна стъпка, ако не успее да постигне споразумение с Вашингтон по този въпрос. \r\n\"Ако не успеем да постигнем споразумение със САЩ в рамките на две седмици, тогава ще бъдем принудени сами да създадем зона за сигурност източно от река Ефрат в Сирия\", каза Ердоган. \r\nПрезидентът посочи и „недопустимостта да се подкрепят терористичните организации под предлог за борба с терористи“ от  „Ислямска държава“. Турският лидер има предвид подкрепата на САЩ за коалицията на силите на Демократична Сирия, основата на която са кюрдските единици на Отрядите за народна самоотбрана (ОНС). Анкара счита последните за сирийския клон на Кюрдската работническа партия, който също е забранен в Турция. \r\nЕрдоган също предложи създаването на пълноценни жилища за бежанци в планираната зона за сигурност в Сирия. \r\n\"Възможно е изграждането на нови къщи за преселване на завръщащите се сирийци. Турция е готова да поеме необходимата отговорност по този въпрос. Колко дълго могат да живеят в палатки\", каза турският лидер. \r\nСпоред Ердоган Анкара иска да \"построи нов корпус за бежанци на територията, простираща се на 450 км от запад на изток от Сирия и дълбока 30 км от собствената си граница. \" \r\nМиналата година на подобна среща на върха в Анкара турският президент също направи предложение за създаване на градове от контейнерни жилища в Сирия за бежанци. \r\n \r\nЗасиленото сътрудничество между Иран, Русия и Турция може да гарантира уреждането на регионални кризи. Това заяви в понеделник иранският президент Хасан Роухани след тристранна среща на върха за Сирия, според неговия уебсайт. \r\n\"Разширяването на сътрудничеството между трите държави може да бъде ключова гаранция за разрешаване на ситуацията в Сирия, както и всички други кризи в региона\", заяви Рoухани. Той подчерта, че \"сирийският проблем, подобно на други кризи в региона, трябва да бъде решен по мирен начин\". \r\nСпоред президента \"незаконното присъствие на американски войски в Сирия заплашва суверенитета на тази страна като пълноправен член на ООН\". \"Отново заявяваме, че американските сили трябва да напуснат този регион възможно най-скоро, а властта на Дамаск трябва да бъде разширена на север и изток отвъд Ефрат\", каза той. \r\nМирният процес от Астана може да бъде модел за помирение в Йемен, заяви иранският президент Хасан Роухани, цитиран от РИА Новости. \r\n\"Основният начин за решаване на този проблем (в Йемен – бел. ред.) е чрез политическия и дипломатически път. Може би това, което наблюдаваме в рамките на процеса от Астана, може да бъде модел за Йемен. Страните от региона могат да се опитат да възстановят мира и стабилността в Йемен. Когато сигурността се върне в Йемен тогава петролът в региона може да бъде безопасно произвеждан, \"каза Роухани на пресконференцията след разговорите с президентите на Русия и Турция в Анкара. \r\nИранският президент Хасан Роухани, в отговор на въпрос за атака с дронове върху петролни съоръжения в Саудитска Арабия, заяви, че хората от Йемен имат право на самозащита. \r\n\"По отношение на втория въпрос, атаката с дронове, тук започна разговор за това как това ще се отрази на пазара на петрол. Бих искал да обърна внимание на проблемите на сигурността. Всеки ден Йемен е бомбардиран и невинно население загива в тази страна. Следователно хората от Йемен бяха принудени да  отговорят \"на притока на оръжие, който ежедневно влиза в Саудитска Арабия и се използва срещу тях (Йемен), те бяха принудени да отговорят. Това, което хората от Йемен правят, е да се защитят. И да се предпазят от нападение\". \r\nСледващата тристранна среща на президентите на Русия, Турция и Иран ще се проведе в Техеран  се казва в съвместното изявление на лидерите на трите страни  \r\n \r\nПреди тристранната среща се проведоха и двустранни срещи на тримата президенти, които останаха закрити за журналистите \r\nНа срещата между русия и турския лидери е било потвърдено намерението за засилване на военно-техническото сътрудничество между двете страни, като стан ясно, че е е почти готов схема за разплащане между тях с национални валути. \r\n \r\n  Юлиян Марков", "date": "2019.09.17", "title": "Тристранна среща на президентите на Русия, Турция и Иран (ОБЗОР)"}
{"url": "http://www.focus-news.net/news/2019/09/17/2699757/lokaliziran-e-pozharat-v-zemlishteto-na-kv-anezitsa-na-velingrad.html", "text": "Локализиран е пожарът в землището на кв. \"Анезица\" във Велинград. Това съобщиха от пресцентъра на  МВР . Огънят се развива предимно низово, в иглолистна гора. Площта на пожара е около 50 дка. На място са пожарни екипи, служители на горското стопанство и доброволци от Офроуд-Велинград.", "date": "2019.09.17", "title": "Локализиран е пожарът в землището на кв. \"Анезица\" на Велинград"}
{"url": "http://www.focus-news.net/news/2019/09/17/2699401/rbk-rusiya-mozhe-da-zapochne-da-dostavya-gaz-v-es-bez-dogovor-s-kiev.html", "text": "Брюксел може да предложи на Москва да доставя руски газ в Европа през 2020 година без да сключва нов договор за транзит с Киев, съобщи пред  РБК  източник, близък до тристранните газови преговори, които се очаква да продължат на 19 септември. Може да става въпрос за отдаване под наем на „Газпром“ на мощности в украинската газотранспортна мрежа за краткосрочен и средносрочен период. \r\nПо-рано за това говори източник на ТАСС от европейския енергиен сектор. Той поясни, че Киев, като член на Европейската енергийна общност, е поел отговорност да приложи в своето законодателство европейските енергийни норми. По неговите думи, това би означавало, че операторът на газопреносната мрежа на Украйна дори при липса на договор ще бъде задължен да предлага на търг своите транзитни мощности. „Газпром“ може да ги купи, за да осъществява краткосрочни и средносрочни доставки. \r\nСпоред информацията на източник на РБК от руска газова компания, „Газпром“ е готов за такъв сценарий, но всичко зависи от цените на такова резервиране. \r\n                                                                                                       \r\nПревод и редакция:", "date": "2019.09.17", "title": "РБК: Русия може да започне да доставя газ в ЕС без договор с Киев"}
{"url": "http://www.focus-news.net/news/2019/09/17/2699400/osnovnata-partiya-na-bosnenskite-myusyulmani-obyavi-che-se-bori-za-edinna-republika-bih-v-koyato-shte-se-govori-na-boshnyashki-sarbi-i-harvati-sa-skandalizirani-obzor.html", "text": "Основната мюсюлманска партия в Босна и Херцеговина(БиХ)  – „Партията на демократическото действие“ (ПДД) прие декларация, в която обявява за свои дългосрочни цели създаване на „република БиХ“ и премахване на ентитетите чрез промяна на Конституцията,, а едновременно с това налагане на бошняшкия език за всички граждани.  \r\nТова предизвика остри реакции от Баня Лука, Белград и Мостар. \r\n \r\nСръбският член на Президиума на БиХ и председател на основната сръбска партия – „Съюза на независимите социалдемократи“ (СНСД) Милорад Додик, цитиран от  сараевския ежедневник Dnevni Avaz , призова представителите на всички политически партии и неправителствени организации в Република Сръбска (РС) да се съберат и да отхвърлят каквато и да е възможност за разговор по Програмната декларация на ПДД, която предвижда „република БиХ“. \r\nКакто каза той, предложението ще бъде изпратено и до парламента на РС, който да се изясни по въпроса, както и да покаже консенсус, че позициите, които идват от Сараево, няма да бъдат приети лесно. \r\nДодик смята, че е крайно време РС да мобилизира всичките си политически сили и да отхвърли категорично каквато и да е възможност за сътрудничество с партии, които постоянно пренебрегват суверенитета на другите в БиХ. \r\nДодик, коментирайки изявление на лидера на ПДД Бакир Изетбегович, че никога няма да се откаже от \"борбата срещу дискриминацията\", когато става въпрос за името Република Сръбска, заяви, че това не е нищо ново, тъй като преди това бяха отхвърлени подобни искания при далеч по-лоши обстоятелства. \r\nТой каза, че името на Република Сръбска е вписано в международен документ, като Дейтънското споразумение и че решението е взето от сръбския народ. \r\n„Ясно са ни изпратили съобщение, че не сме добре дошли в БиХ и ние няма да бъдем в тази БиХ“, каза Додик. \r\nЛидерът на босненските сърби също така оцени, че е крайно време международният фактор да разбере какво се върши в страната и че ще е ясно, че те са само на едната страна, ако не се отнасят към това, както са направили с по-ранните искания на сръбската страна. \r\nВ изказване, цитирано от белградската „Политика“, Додик посочва, че Програмната декларация на ПДД предвижда основаване на „република БиХ“ и премахване на ентитетите и заплашва стабилността в целия регион. Той е категоричен, че никаква „република БиХ“ не е възможна. \r\nСпоред думите му в интервю пред  сръбската „ТВ Пинк“ , централизирана „република БиХ“, премахване на Република Сръбска и приемане на бошняшкия език за всички граждани, каквито са посочените дългосрочни цели в декларацията на ПДД, противоречат на интересите на сръбския народ. \r\n„Никаква „република БиХ“ не е възможна. Ние имаме своята РС. Ако мюсюлманите искат да правят своя „република БиХ“, могат да го направят в петте кантона, които управляват, в РС те не могат да разчитат и на един инч“, заяви лидерът на босненските сърби. \r\n \r\nПрезидентът на Сърбия Александър Вучич, от своя страна, заяви, че Белград ще даде своята оценка за Програмната декларация на ПДД, която предвижда промяна на Конституцията и основаване на „република БиХ“, като посочи, че всяко заиграване с разрушаване на принципите от Дейтънското споразумение би означавало големи проблеми. \r\nСръбският лидер, цитиран от  сръбския ежедневник Blic , отбеляза, че Програмната декларация на ПДД е много по-важен документ, отколкото някой би си представил и че Сърбия ще се отнесе сериозно към нея. \r\n„Ние сме една от страните-подписници, която е гарант за прилагането на Дейтънския мирен договор и мирът и стабилността са от първостепенно значение за нас. Всяко заиграване с разрушаване на принципите на Дейтън би означавало големи проблеми за всички нас“, заяви Вучич пред журналистите. \r\nТой посочва, че всяко решение в БиХ трябва да е резултат от споразумение между сърбите, хърватите и босненците, защото всичко останало не би водило в правилната посока. \r\n \r\nПредседателстващият Камарата на народите в Парламента на БиХ Никола Шпирич подчерта пред  агенция SRNA (от Република Сръбска) , че Програмната декларация  на ПДД е потвърдила, че целите на тази партия не са се променили от 1991 година, когато тя е оглавена от Алия Изетбегович и че нейното ръководство продължава да е във военните окопи, където нейните интереси за защитавали муджахидините. \r\n„Когато наскоро предупредих, че има непосредствена опасност, възгледите и позициите на членовете на отряда „Ел Муджахид“ и сегашното бошняшко политическо ръководство да съвпадат, много оцениха моето изявление като непремерено в този момент“, заяви политикът, като посочи, че в този момент се е разбрало каква е десетилетната цел на ПДД и по какъв начин тя вижда БиХ. \r\n„На сцената е, както вече предупредих, добре маскиран пълзящ шариат и това се потвърждава от Декларацията на ПДД, в която няма дори М от мултиетничност. Никой от сърбите не може да счита БиХ за своя, когато тя е направена според разбиранията на ПДД“, констатира Шпирич. \r\n„Сърбите разбират отлично какво им казаха от Конгреса на ПДД и тези, които не са били наясно досега, със сигурност ще отворят очите си. Остава международната общност да разбере посланията на своите фаворити от ПДД и да се запита кой отхвърля лозунга \"цяло от три части“ завърши Шпирич, който е бивш заместник-председател на СНСД. \r\n \r\nДори председателят на опозиционната сръбска Партията на демократическия прогрес (ПДП), Бранислав Боренович заяви, че ПДД се връща към мрачното минало и че мечтите им за Република БиХ ще останат само мъртва буква на хартията на програмната декларация, приета на партийния конгрес. \r\n„С резолюцията, приета на Конгреса, която е напълно неприемлива за сръбския народ и Република Сръбска, ПДД трайно се изключва от всякакви споразумения и потенциални коалиции с която и да е партия от Сръбска, която държи на Дейтънското споразумение и спазва конституционния ред на тази страна“, каза Боренович в писмено изявление, цитирано от  Dnevni Avaz . \r\nТой посочва, че ПДД се връща към тъмното минало, вместо да върви напред, да се модернизира и като най-голямата партия от босненския народ, работи за по-добри отношения с други нации \r\nБоренович посочи, че никаква реорганизация и регионализация на БиХ не подлежи на обсъждане. \r\n„В миналото сме имали подобни опити, като Прудското споразумение, а що се отнася до нас, Република Сръбска е постоянна категория, международно проверена и, както много пъти преди, ще устоим на опитите за създаване на единна БиХ“, категоричен е лидерът на опозицията в РС. \r\nОтносно съобщението на президента на ПДД Бакир Изетбегович, че няма да се откаже от това да замени името на Република Сръбска, Боренович изтъква, че днес, както никога досега, ясно се вижда, че онези, които се кълнат в БиХ, като ПДД, ръководят страната в напълно погрешна посока. \r\n \r\nЛидерът на основната партия на хърватите в БиХ – Хърватския демократичен съюз (ХДС) Драган Чович също смята, че идеята на ПДД е абсолютно неприемлива, тъй като БиХ е етническа разделена страна, която може да бъде управлявана само чрез федерализъм \r\n„Играта на картата с числа и „гражданство“, за да се гарантира господството на един народ, е неприемливо и рисковано за БиХ“, каза Чович пред хърватския вестник  Vecernji list , който излиза и в БиХ. \r\nКато подчерта, че трите конституционни народа трябва да бъдат равноправни, лидерът на босненските хървати посочи, че без конституционност и равноправност на хърватите няма да има и БиХ. \r\n„Ако хърватският народ изчезне от политическата сцена, страхувам се, че тогава ще бъде отворен пътят за разделението на БиХ между другите два народа“, каза Чович. \r\nВъв връзка с другите текущи проблеми в страната, Чович заяви, че споразумението за формиране на правителството, което беше подписано от лидерите на СНСД Милорад Додик и ПДД Бакир Изетбегович, не се е провалило и че е необходимо да се работи и да се създаде средата, която да бъде изпълнена изцяло, защото е съставена от седем до осем ключови елемента за функциониране на Босна и Херцеговина. \r\nСпоред него обуславянето на формирането на правителството чрез Годишния национален план (ANP) е само инструмент за блокада, защото това е технически въпрос, който се налага като политически. \r\nЧович подчерта, че избирането на двама членове на Президиума с босненски гласове е поражение за цяла БиХ, а не само за хърватите, които нямат свой представител там и затова БиХ трябва да бъде организирана по такъв начин, че и трите конституционни народа да имат свой отделен глас. \r\nТой казва, че ХДС БиХ провежда силно балансирана политика между политическо Сараево и Баня Лука и че това ще продължи и в бъдеще. \r\nЛидерът на босненските хървати подчерта, че БиХ вече се е превърнала в „гореща точка“ за мигрантите, тъй като няма инфраструктура и администрация, които да се справят с проблема. \r\n \r\nФормирането на правителство на национално ниво в Босна и Херцеговина е блокирано заради спорове между членовете на Президиума на Босна и Хецеговина.  \r\nПредставителите на хърватите и бошняците – Желко Комшич и Шефик Джаферович поставят като условие Република Сръбска, в лицето на своя представител Милорад Додик, да се съгласи с приемането на Годишен национален план за членство на страната в НАТО и по-нататъшна интеграция на БиХ в Алианса. Сърбите са категорично против и в тази връзка страната няма Съвет на министрите (правителство) близо една година след провеждането на общите избори в Босна и Херцеговина. \r\n \r\nПревод и редакция:", "date": "2019.09.17", "title": "Основната партия на босненските мюсюлмани обяви, че се бори за единна „Република БиХ“, в която ще се говори на бошняшки, сърби и хървати са скандализирани (ОБЗОР)"}
{"url": "http://www.focus-news.net/news/2019/09/17/2699402/tass-zelenski-posochi-kato-svoi-osnovni-zadachi-vrashtaneto-na-krim-i-mira-v-donbas.html", "text": "Президентът на Украйна Владимир Зеленски заяви в понеделник, че все още счита мира в Донбас и връщането на Крим за свои основни задачи като държавен глава и няма намерение да се отказва от санкциите срещу Русия в това отношение, цитира думите му  TACC . \r\n\"Краят на войната и на окупацията на всички украински територии е основната ми мисия като президент на Украйна“, каза той след разговори с президента на Словакия Зузана Чапутова.\" И много разчитаме на вашата дипломатическа подкрепа, санкционния натиск на нашите партньори, включително Словакия. \" \r\n„Това е необходимо не само за Украйна, но и за цяла Европа, която няма да се чувства сигурна, докато Русия пренебрегва международното право“, подчерта президентът на Украйна. \r\nЗеленски каза, че разчита на предстоящата среща на върха „Нормандска четворка“, на първо място, да реши въпроса за размяната на задържани лица в Донбас по формулата „всички за всички“, както и да постигне съгласие за пълното изтегляне на войските от линията на съприкосновение. Що се отнася до местните избори, те, каза той, са възможни само след изтеглянето на войските от \"окупираните територии\". \r\n\"Основната задача на Норманската четворка не е да повдигне, а най-накрая да реши въпроса за размяната на затворници по формулата\" всички за всички \", каза той.\" Вторият въпрос е окончателното решение с изтеглянето на войските, първо в Золотой и Петровски, а след това при \"ясни условия на цялата територия. И трето. Ако обсъждаме местните избори във временно окупираните територии, трябва да разберем, че ще има ясни дати на изборите след изтеглянето на всички войски от там.\" \r\n\"Не знам дали можем да разрешим всичко това в една среща, но наистина искам\", продължи той. \"Нашите съветници са подготвили всичко това и очаквам, че след тази среща ще има нормален резултат.\" \r\nЗеленски припомни, че последната среща на \"Нормандската четворка\" се проведе през октомври 2016 г. \"Очаквам, че в крайна сметка ще се състои нова среща,\" не можем да я чакаме от три до четири години, защото нашите войници умират всеки ден.\" \r\n \r\n  Юлиян Марков", "date": "2019.09.17", "title": "ТАСС: Зеленски посочи като свои основни задачи връщането на Крим и мира в Донбас"}
{"url": "http://www.focus-news.net/news/2019/09/17/2699403/afp-moskovski-sad-osadi-ruski-aktyor-na-tri-godini-i-polovina-zatvor-za-uchastie-v-nezakonen-protest-i-nasilie-sreshtu-organite-na-reda.html", "text": "Московски съд в понеделник осъди 23-годишен актьор на три и половина години затвор за насилие срещу полицията по време на протест на опозицията, въпреки че той твърди, че е бил просто наблюдател, предава  AFP . \r\nМосковският окръжен съд  осъди актьора Павел Устинов да излежава присъдата в наказателна колония, въпреки молбите на активисти и видни личности да бъде освободен. \r\nУстинов отрече каквато и да е вина, настоявайки, че е обикновен минувач и не е участвал в протеста. \r\nРазследващите твърдят, че Устинов е нарушил обществения ред по време на нерегламентиран митинг на 3 август и е оказал съпротива по време на ареста си. В резултат на това един полицай е изкълчил рамото си. \r\nКадри от местопроизшествието показаха, че няколко полицаи с пълна екипировка се втурват към Устинов, който стои с телефон в ръка близо до метростанция  и го бият с палки. \r\nПрокурорите поискаха от съда да го осъди на шест години затвор. \r\nГоворителят на президента Владимир Путин Дмитрий Песков заяви, че Кремъл не коментира съдебни решения. \r\n \r\n  Юлиян Марков", "date": "2019.09.17", "title": "AFP: Московски съд осъди руски актьор на три години и половина затвор за участие в незаконен протест и насилие срещу органите на реда"}
{"url": "http://www.focus-news.net/news/2019/09/17/2699406/pregled-na-mezhdunarodnite-novini-do-6-chasa-agentsiya-fokus.html", "text": "Русия в понеделник започна мащабни военни учения с участието на 128 000 военнослужещи, в които ще вземат участие и военни от други страни-съюзниция, включително Индия и Китай, предава  AFP . \r\nУченията „Център-2019“ ще продължат до събота в Урал, Сибир и Каспийско море. \r\nТе ще включват и над 20 000 броя военна техника и 15 кораба, съобщи руското министерство на отбраната. \r\nРусия редовно провежда големи учения в различни региони на страната. Миналата година ученията „Изток-2018“ включваха над 300 000 военнослужещи, което ги прави най-големите в постсъветската ера. \r\nЦелта на тези последни учения е \"да се използва групата на въоръжените сили при решаването на въпроси за борба с международния тероризъм и да се гарантира военната сигурност в стратегическото направление на Централна Азия\", заяви Министерството. \r\nПървият етап от ученията ще се съсредоточи върху проблемите на борбата с тероризма и предотвратяването на атака от въздуха. По време на втория етап силите ще преминат в настъпление срещу предполагаем враг. \r\nВ ученията също участват войски от Индия, Казахстан, Киргизстан, Китай, Пакистан, Таджикистан и Узбекистан. \r\n\"Ученията ще служат за развитие на военното сътрудничество и засилване на сътрудничеството между нашите страни\", каза зам.-министърът на отбраната на Русия Юнус-Бек Евкуров на церемонията по откриването. \r\n*** \r\n \r\n След като Държавната прокуратура пое делата от Специализираната прокуратура (СП), Съветът на прокурорите днес прекрати мандата на десет прокурори от екипа на Катица Янева. И реши те да се върнат в прокуратурите, от които са дошли, информира македонският телевизионен  “Канал 5“ . \r\nРъководителят на Съвета Ацо Колевски обаче не изключи възможността всички тези прокурори да бъдат прехвърлени в прокуратурата за организирана престъпност и корупция. \r\nОтносно случаите, по които работеше СП, Колевски казва, че всички решения са в ръцете на главния прокурор Любомир Йовески, който може да реши на кои прокурори да ги разпредели като временно решение. И ако прокурорите на СП отидат в прокуратурата за организираната престъпност, има възможност те отново да поемат делата. \r\nПрокуратурата казва, че случаите ще се решават един по един, процесът ще бъде постепенен и обществото ще бъде допълнително информирано за бъдещите стъпки. \r\nНо за разлика от бившите си колеги, специалният прокурор Катица Янева остава без работа. Тя няма да може да се върне в прокуратурата на Гевгелия, откъдето дойде. \r\n*** \r\n \r\n Завърши  тристранната среща на президентите на Русия, Турция и Иран, предава  TACC . \r\nСтраните се срещнаха за да обсъдят сирийската криза, както и други регионални въпроси. В момента се провежда пресконференция. \r\nПоследната среща в този формат се проведе през месец февруари. \r\n*** \r\n \r\n Следващата тристранна среща на президентите на Русия, Турция и Иран ще се проведе в Техеран  се казва в съвместното изявление на лидерите на трите страни, цитирано от  TACC . \r\nИзраелските военни атаки срещу Сирия изострят напрежението в региона заявиха  президентите на Руската федерация, Турция и Иран. \r\nУчастниците в срещата на върха в Анкара приветстват Ливан и Ирак като нови наблюдатели на процеса от Астана , пише в съвместното изявление. \r\nНикое действие не трябва да подкопава суверенитета, единството и териториалната цялост на Сирия – е крайното заключение от тристранната среща на държавните глави на Руската федерация, Иран и Турция. \r\n*** \r\n \r\n Силите на САЩ присъстват в Сирия незаконно, Русия се надява, че решението на американския президент Доналд Тръмп за изтеглянето на войските ще бъде изпълнено, заяви руският президент Владимир Путин, цитиран от  РИА Новости \r\n\"Що се отнася до присъствието на американските въоръжени сили, те присъстват незаконно в Сирия. Всички знаят това добре. Надяваме се, че решението, взето от президента на САЩ Тръмп за изтегляне на американската армия от Сирия, ще бъде приложено докрай\", каза Путин по време на пресконференцията след преговорите в Анкара. \r\nТой също така заяви, че работата на сформирания конституционен комитет на Сирия трябва да има решаващо влияние за урегулирането на ситуацията в страната: \r\n\"Очакваме, че работата на конституционния комитет ще има решаващо влияние върху окончателното нормализиране на ситуацията в Сирийската арабска република“ \r\nРуският президент  заяви, че Вашингтон и Москва поддържат връзка относно Съвместния всеобхватен план за действие по Иранската ядрена програма (СВПД) и Русия прави всичко възможно, за да поддържа споразумението живо. \r\nСирийската провинция Идлиб всъщност е в ръцете на структури, свързани с „Ал Кайда“, така че Русия, заедно с Турция и Иран, ще продължи да се бори с терористите в този регион, предупреди Путин \r\nОт своя страна турският президент Реджеп Тайип Ердоган декларира, че Анкара няма да допусне формирането на \"терористичен коридор\" в зоната за сигурност, създадена по границата със Сирия, и предлага да се създадат там \"градове за бежанци\". \r\n*** \r\n \r\n Турският президент Реджеп Тайип Ердоган нарече срещата на върха на Руската федерация, Турция и Иран относно сирийското урегулиране „продуктивна“ на проведената след нея пресконференция, цитира думите му  TACC . \r\n \r\n\"Днес проведохме продуктивна среща на върха. Взехме редица важни решения, които вдъхват надежда за политическо уреждане в Сирия\", заяви турският лидер пред репортери на заключителната пресконференция. \r\nСпоред Ердоган \"тристранната среща на върха също реши да осигури ранния старт на дейността на Сирийския конституционен комитет\". \r\n\"На срещата на върха бяха разрешени разногласия по въпроса за формирането на Сирийския конституционен комитет. Беше решено незабавно да се продължи работата по формирането на комитета\", каза Ердоган. Той отбеляза, че \"процесът на създаване на комитет и подготовка на механизъм за неговата работа ще се проведе в координация с ООН\". \r\nПо думите на Ердоган Турция „показа голяма гъвкавост по отношение на съставянето на списъка на членовете на комисията и на нейните стандарти“. \r\nПо-рано медии съобщаваха, че сирийските власти и делегацията на руското външно министерство напълно се съгласиха за списъка с имената на членове на сирийския конституционен комитет. Според информациите, по време на разговорите между сирийския лидер Башар Асад и руската делегация, в която са били включени специалният представител на руския президент за Сирия Александър Лаврентиев и заместник-министърът на външните работи Сергей Вершинин, \"имената на членовете на конституционния комитет и пропорциите на неговите партии бяха напълно съгласувани \". Изданието отбеляза, че „въпросът за механизма на работа на този комитет все още се обсъжда, следователно не е постигнато съгласие по този въпрос“. \r\nНа 9 септември специалният пратеник на президента на Руската федерация за страните от Близкия Изток и Африка, заместник-министърът на външните работи Михаил Богданов заяви, че формирането на Сирийския конституционен комитет трябва да приключи през септември. Специалният пратеник на генералния секретар на ООН Гейр Педерсен говори за същите условия. \r\n \r\n Зона за сигурност \r\n \r\nТурският президент също заяви готовността на страната си да формира независима зона за сигурност в Сирия. Според турския лидер Анкара ще бъде готова за подобна стъпка, ако не успее да постигне споразумение с Вашингтон по този въпрос. \r\n\"Ако не успеем да постигнем споразумение със САЩ в рамките на две седмици, тогава ще бъдем принудени сами да създадем зона за сигурност източно от река Ефрат в Сирия\", каза Ердоган. \r\nПрезидентът посочи и „недопустимостта да се подкрепят терористичните организации под предлог за борба с терористи“ от  „Ислямска държава“. Турският лидер има предвид подкрепата на САЩ за коалицията на силите на Демократична Сирия, основата на която са кюрдските единици на Отрядите за народна самоотбрана (ОНС). Анкара счита последните за сирийския клон на Кюрдската работническа партия, който също е забранен в Турция. \r\nТурският лидер също изрази мнение, че в момента в Сирия основната заплаха идва от ОНС. „Заплахата от „Ислямска държава“ е премахната, основната заплаха за бъдещето на Сирия идва от ОНС.  \r\n  \r\n Буферна зона \r\n \r\nДискусията за създаването на буферната зона започна през 2013 г. заради кризата в Сирия. Тогава се обмисля[e възможността за създаване на зона забранена за полети и зона за сигурност на сирийска територия, където бежанците да могат да се установят. Анкара се връща към тази идея почти всяка година, но всеки път поради редица причини тези планове не се сбъдват. \r\nПрез януари тази година турският президент Реджеп Тайип Ердоган след преговори с американския си колега Доналд Тръмп потвърди намерението си да създаде буферна зона в Северна Сирия. Според президента на Турция Анкара е готова да гарантира сигурността на терен, а американската страна - във въздушното пространство. Освен това, както по-късно отбеляза официалният представител на президента на Турция Ибрахим Калън, ако бъде създадена буферна зона, контролът върху нея ще се осъществява от Турция. \r\nВойските на Турция и САЩ на 7 август се съгласиха да създадат център за съвместни операции в Сирия. На 12 август първата група американски войски пристигна в турския град Шанлъурфа, на 50 км от границата със Сирия, за да работи в тази структура. Центърът беше организиран от двете държави за изпълнение на план за създаване на буферна зона в Северна Сирия, където сирийските бежанци могат да се върнат от Турция и които да се превърнат в защитен пояс за турската граница. Анкара настоява контролът върху планираната зона за сигурност да се осигурява изключително от въоръжените сили на Турция. \r\n \r\n Жилища за бежанци \r\n \r\nЕрдоган също предложи създаването на пълноценни жилища за бежанци в планираната зона за сигурност в Сирия. \r\n\"Възможно е изграждането на нови къщи за преселване на завръщащите се сирийци. Турция е готова да поеме необходимата отговорност по този въпрос. Колко дълго могат да живеят в палатки\", каза турският лидер. \r\nСпоред Ердоган Анкара иска да \"построи нов корпус за бежанци на територията, простираща се на 450 км от запад на изток от Сирия и дълбока 30 км от собствената си граница. \" \r\nМиналата година на подобна среща на върха в Анкара турският президент също направи предложение за създаване на градове от контейнерни жилища в Сирия за бежанци. \r\n*** \r\n \r\n Американски военнослужещ е убит в Афганистан, заяви американската мисия на НАТО, цитирана от  AFP . \r\n\"Американски военнослужещ бе убит днес в Афганистан\", се казва в кратко изявление на мисията на НАТО „Решителна подкрепа“. \r\nПоследният смъртен случай увеличи броя на американските военни, убити в Афганистан тази година, най-малко до 17, на фона на опитите на САЩ да намерят изход от най-дългата война в историята си. \r\nНАТО не предостави никаква допълнителна информация относно обстоятелствата на смъртоносния инцидент. \r\nПреди около седмица президентът Доналд Тръмп рязко прекрати разговорите с талибаните, които бяха насочени към намиране на път за американско изтегляне от Афганистан след 18 години въоръжен конфликт.", "date": "2019.09.17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/17/2699405/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Намерението на британския премиер да заобиколи закона за блокиране на Брекзит без сделка, срещата между него и председателя на ЕК Жан-Клод Юнкер и бягството на Борис Джонсън от пресконференцията с люксембургския премиер Ксавиер Бетел са сред основните теми на британския печат \r\n*** \r\n \r\n Борис Джонсън няма да иска удължаване на преходния период от ЕС след декември 2020 г., ако получи сделка за Брекзит, като ще остави само 14 месеца, за да бъдат въведени договорености, за да се предотврати твърдата граница на остров Ирландия, пише британският вестник  The Guardian \r\nДокато Джонсън обядваше с Жан-Клод Юнкер, председател на Европейската комисия, говорител на премиера поля със студен душ идеята, че Великобритания може да е готова да приеме по-дълъг преходен период, за да помогне за намаляване на необходимостта от предпазен механизъм. \r\n„В случай, че успеем да осигурим сделка, нямаме намерение да удължаваме периода на преход след декември 2020 г.“, заяви говорителят на Джонсън. \r\nИдеята за по-дълъг преходен период бе повдигната от Стивън Баркли, министърът за Брекзит, който каза в неделя, че Великобритания може да остане в споразумението за преход до края на 2022 г. и потенциално да позволи на министрите да възстановят разпределението на властта в Северна Ирландия. \r\nБаркли каза: „Това важи в случай, че в края на преходния период, който е декември 2020 г. или една или две години по-късно по взаимно съгласие.“ \r\nВъпреки това, говорителят на премиера заяви твърдо, че Джонсън ще се придържа към сегашния план за преходен период до декември 2020 г., ако успее да постигне сделка в средата на октомври на срещата на върха на ЕС - само две седмици преди Великобритания да напусне блока . \r\nАко не бъде постигната сделка, Джонсън е упълномощен от нов закон да поиска тримесечно удължаване на членството на Великобритания в ЕС, но неговият говорител не коментира дали това ще се случи. \r\nДоминик Къмингс, старши съветник на премиера,  казва, че проучва начините на Джонсън да избегне този резултат и да продължи с Брекзит без споразумение на 31 октомври, вероятно свързан с поредната пророгация на парламента. \r\n„Премиерът каза, че си тръгваме на 31 октомври. Последното заседание на Европейския съвет преди този срок е на 17-ти и 18-ти… това е, което очакваме да бъде последната възможност за постигане на споразумение “, заяви говорителят на премиера. \r\nДжонсън все още изисква премахването на предпазният механизъм, който би могъл да задържа Великобритания за неопределено време в митнически съюз с ЕС, а ЕС все още настоява, че споразумението за оттегляне не може да бъде преразглеждано отново. \r\nПо време на обяда се разбра, че Джонсън е потърсил от Юнкер ангажимент за преговори между двете страни, без конкретни предложения за замяна предпазния механизъм, които все още не са внесени от Обединеното кралство. \r\nПреди срещата, външният министър Доминик Рааб изказа безкомпромисна позиция на Обединеното кралство, като настоява, че ЕС е получил достатъчно подробности за алтернативите на предпазния механизъм за ирландската граница и сега трябва да покаже „политическата воля“ да сключи сделка. \r\nТой заяви, че твърденията на ЕС, че остава в неведение относно спецификите на политиката за Брекзит във Великобритания, са „политическо позиране“. \r\nИзминаха 26 дни откакто Джонсън се срещна с Ангела Меркел в Берлин, където германският канцлер заяви, че премиерът има 30 дни, за да убеди ЕС, че има жизнеспособна алтернатива на предпазния механизъм. И все пак източници от ЕС настояват, че пратеникът на Джонсън Дейвид Фрост едва е започнал да споменава конкретни предложения. \r\n*** \r\n \r\n  Премиерът Борис Джонсън има таен план как да изпълни обещанието си Великобритания да излезе от Европейския съюз на 31 октомври, пише евроскептичното британско издание  The Daily Express , като се позовава на неназовани източници в правителството. \r\nСъобщава се, че планът е толкова таен, че дори членовете на вътрешния кръг на министър-председателя не са запознати с него. Само трима съветници са видели документа, за който се твърди, че съдържа секретен план. \r\nСпоред Daily Mail, от правителството вярват, че са намерили пропуск в закона, който проевропейските депутати приеха, за да спрат Брекзит поне засега.Информацията обаче е толкова чувствителна, че само трима от съветниците на Джонсън са запознати с нея. Самоличността им не се разкрива, но се смята, че вероятно триото включва Доминик Къмингс, дясната ръка на Джонсън и координатор на кампанията „Гласувай за напускане“, секретарят за Брекзит Стив Баркли и главният прокурор Джефри Кокс. \r\nПреди две седмици опозиционните партии се обединиха, за да приемат закон в опит да предотвратят Брекзит без сделка, като по този начин вързаха ръцете на премиера. \r\nВ Закона се казва, че ако до 19 октомври в Камарата на общините не бъде одобрена сделка, Джонсън трябва да пише официално до Брюксел, за да иска нова отсрочка, което той неколкократно подчерта, че няма да направи. \r\nДжолсън Маугам, изтъкнат противник на Брекзит, който бе замесен в редица законодателни действия, целящи да предотвратят излизането на Великобритания от Европейския съюз, заяви, че последният закон може да не проработи. Той обясни, че ако депутатите гласуват за приемане на сделка на първо четене след това закона за предотвратяване на Брекзит без сделка вече няма да задължава Джонсън да иска отсрочка от Брюксел. \r\nНо ако след това депутатите гласуват срещу сделката, това напрактика ще позволи на правителството свободно да реализира Брекзит без сделка. \r\nНовината за таен план идва преди отделна правна битка за това дали господин Джонсън действа в рамките на закона, когато реши да прекрати дейността на парламента за пет седмици. \r\nСлучаят ще се гледа във Върховния съд във вторник. \r\n*** \r\n \r\n Борис Джонсън избягна пресконференция в Люксембург заради шумни протести срещу него, пише британският вестник  The Independent . \r\nКсавиер Бетел, премиерът на Люксембург, продължи да говори с пресата без британския премиер - застанал до празен подиум. \r\nВ атака на неспособността на Обединеното кралство да представи нови предложения за край на безизходицата около Брекзит, Бетел каза , аплодиран от множеството, че „часовникът тиктака“ и се обърна към  Джонсън: „Спрете да говорите и действайте“. \r\nБорис Джонсън беше в Люксембург, за да се срещне с премиера на страната и с Жан-Клод Юнкер, председател на Европейската комисия, за първи път лице в лице. \r\nНо след като издържа подигравки и освирквания по пътя от събралите се протестиращи, Джонсън си тръгна, без да направи обещаната си изява пред медиите. Източник от правителството на Обединеното кралство заяви, че вместо това ще направи изявление насаме с телевизионни оператори далеч от събраната публика и пресата. \r\nКоментирайки неловката ситуация премиерът на великото херцогство каза на събраните медии: „Демонстрацията е право и също така е важно да можем да комуникираме и де се изслушваме взаимно.“ Попитан за намерението на  Джонсън да наруши  закона за блокиране на Брекзит без споразумение Бетел добави,  че подобен ход на правителството „няма да се случи в Люксембург“. \r\nИзточник на Даунинг Стрийт заяви, че Джонсън е поискал пресконференцията да бъде преместена вътре далеч от обществеността, но че искането е отказано от правителството на Люксембург.", "date": "2019.09.17", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/09/17/2699404/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Тристранната среща в Анкара за Сирия, неразбирането в САЩ за разликите между Крим и Прибалтика и намерението за даване на второ име на Република Крим са сред темите на руския печат.  \r\n*** \r\n \r\n В понеделник в Анкара се проведе среща между лидерите на Русия, Турция и Иран, Владимир Путин, Реджеп Тайип Ердоган и Хасан Роухани. Централните теми на разговорите бяха военно-политическата и хуманитарна ситуация в Сирия, особено в провинция Идлиб, и пътищата за мирното й уреждане, пише руският вестник  “Независимая Газета“ \r\nРазговорите в турската столица, които се проведоха в президентския комплекс „Чанкая“, бяха петите поред на ръководителите на три държави, които са поръчители на мирния процес в Астана. Подобни срещи бяха проведени два пъти в Сочи (22 ноември 2017 г. и 14 февруари 2019 г.), веднъж в Анкара (4 април 2018 г.) и в Техеран (7 септември 2018 г.). \r\nРазговорите в „Чанкая“ с участието на тримата лидери бяха предшествани от разговори помежду им по двойки при закрити врати. Пресата беше пестеливо и най-общо информирана за темите на тези разговори. Преди разговора Путин и Ердоган се снимаха, без  да отговарят на въпроси от журналисти. \r\nТази среща се проведе на фона на рязко влошаване на ситуацията в зоната на Персийския залив, причинена от експлозиите на петролни рафинерии в Саудитска Арабия. Въпреки това, според помощник на президента на Русия Юрий Ушаков, основната тема на преговорите е останала същата - ситуацията в Сирия. \r\nИзявлението, което направи той преди срещата, подчертава, че тримата президенти имат планове да обсъдят ситуацията в североизточната част на страната и в частност в провинция Идлиб. \"Както знаете, в тези области, които не са под контрола на централното правителство, има известно напрежение и голямо присъствие на терористи\", заяви помощникът на президента на Руската федерация, цитиран от “Интерфакс” \r\nНа неотдавнашна пресконференция Върховният комисар на ООН за правата на човека Мишел Бачелет обяви, че в Идлиб за четири месеца боеве са били убити 1 089 цивилни. \r\nОсобено внимание е насочено и към Северна Сирия заради споразуменията за зоната за сигурност, което беше постигнато през август след месеци консултации между Анкара и Вашингтон. Ердоган категорично настоява за бързото изтегляне оттам на всички формирования на силите на кюрдите, подкрепени от САЩ. Преди седмица той разкритикува Вашингтон за факта, че американците уж искат да създадат зона за сигурност не за защита на Турция, а за, както той каза, \"защита на терористична организация\". \r\nУшаков също така отбеляза, че срещата в Анкара ще отвори пътя за още една среща на върха, във \"истанбулския формат\" - с участието на лидерите на Русия, Турция, Германия и Франция. Помощникът на президента не посочи датата кога ще се проведе, подчертавайки, че е твърде рано да се говори за това. В края на юни на срещата на върха на Г-20 в Япония германският канцлер Ангела Меркел предложи срещата във „истанбулския формат“ да се проведе преди края на годината. Очаква се по-голямо внимание да се обърне не само на възстановяването на Сирия, но и на въпроса за връщането на сирийските бежанци в страната - една от най-жизненоважните за страните от ЕС. \r\n \r\nВ Анкара бяха обсъдени перспективите за политическия процес в Сирия, важен етап от който ще бъде завършването на формирането и стартирането на Конституционния комитет. Това е един вид предпарламентарен парламент, предназначен да отразява интересите както на поддръжниците, така и на противниците на настоящото сирийско правителство. Конституционният комитет има важна задача - да разрешава въпроси, свързани с политическата структура на страната. Засега е постигнато твърдо споразумение относно числения му, но не и личен състав. Комитетът ще има 50 представители на сирийското правителство. Други 50 са от сирийската опозиция. Списъкът на тези делегати е съставен с участието на Турция. \r\n \r\nТретият списък от 50 души е най-противоречивият. Той е подготвен заедно с бившия специален пратеник на генералния секретар на ООН Стафан де Мистура. Нарича се списък с представители на гражданското общество и съдържа най-различни хора - от сирийските феминистки до членове на въоръжената опозиция. \r\nРуската делегация, която пристигна в Анкара с Владимир Путин, включва специалния представител на президента на Руската федерация за сирийското урегулиране Александър Лаврентиев. Той, заедно със заместник-министъра на външните работи Сергей Вершинин и неназован представител на руското министерство на отбраната, е бил приет ден преди това от сирийския президент Башар Асад, съобщи руското външно министерство. В доклада се твърди, че участниците в срещата са обсъждали формирането на Конституционния комитет. \r\n„Всички участници във формат Астана имат собствен интерес към Сирия“, казва Виктор Надеин-Раевски, водещ изследовател в Института за световна икономика и международни отношения на Руската академия на науките. „За Иран е важно те да намалят апетитите на Саудитска Арабия. Основното за страната ни е започването на вътрешносирийски мирен политически диалог. От друга страна, Турция в Сирия е най-загрижена за кюрдския въпрос. Ердоган е склонен да разгледа всякакви инициативи за мирно уреждане по един начин: доколко те допринасят за борбата срещу кюрдския сепаратизъм. \" \r\nСпоред експерта Турция ще се опита да използва желанието на Русия за мирно уреждане, за да постигне целите си. \r\n*** \r\n \r\n Крим рано или късно ще се върне в Украйна, точно както стана с възстановяването на независимостта на балтийските страни, заяви специалният представител на Държавния департамент на САЩ за Украйна Кърт Волкър. Такива думи най-добре характеризират неразбирането на американците както от руската политика, така и от руската история. И това ги лишава от способността им за стратегическо прогнозиране, коментира руският вестник  „Взгляд“  в материал, представен без редакторска намеса. \r\n \r\n\"Санкциите срещу Крим ще останат, докато Русия продължава да окупира Крим\", заяви в интервю за украински телевизионен канал 1 + 1 Кърт Волкър, специален представител на Държавния департамент на САЩ за Украйна. Съединените щати никога няма да признаят Крим за руски и ще работят съвместно с Европейския съюз, така че санкциите да останат в сила, „докато полуостровът не бъде напълно деокупиран“, заяви Волкър. Непризнаването на Крим като част от Русия в крайна сметка ще доведе до връщането му в Украйна, отбеляза американският дипломат, утвърдително отговаряйки на въпроса дали вярва, че Крим ще се върне в състава на Украйна: \r\n„Да, да, вярвам. Видяхме как това се случи с балтийските страни. Съветският съюз възвърна независимостта им след 40 години окупация. Западът, Съединените щати и други страни поддържаха твърда линия и не признаваха насилственото включване на тези страни в Съветския съюз. Имаме и много твърда позиция по отношение на Крим - няма да сме съгласни с руската анексия на Крим. Във връзка с това миналата година имаше изявление на Майк Помпео. Същата позиция има и ЕС. Много е важно да сме заели правилната позиция и да не се примирим с това. Защото времето променя всичко и мисля, че един ден Крим ще се върне в Украйна. \" \r\nКогато Волкър беше помолен да изясни дали това ще се случи скоро, той каза, че не може да си представи колко време ще отнеме: „Основното е, че сме заели правилната позиция и се придържаме към нея.“ \r\nЯсно е, че Волкър изразява мнението на по-голямата част от американските политици, въпреки факта, че  президентът Тръмп често говори за съвсем различни неща. Крим не е сериозна спънка за Тръмп, например той многократно предлага да върне Русия в Г-8, докато привържениците на санкциите настояват, че това е невъзможно, докато „Русия окупира Крим“. Същият Волкър, дори след последните изявления на Тръмп, предложи Русия да върне Крим в Украйна в замяна на завръщането на страната в Г7. \r\nВ същото време Тръмп е президент на САЩ, а Волкър е обикновен служител на Държавния департамент. Но позицията му и неговите аргументи са интересни от гледна точка на разбирането на възгледите на американския елит, неговите идеи за Русия и политиките, които САЩ трябва да спазват по отношение на страната. \r\n \r\nСледователно сравнението на Крим с балтийските държави не е случайно, а напълно типично за средностатистически американски дипломат. \r\nСАЩ наистина не признаха влизането на балтийските държави в СССР през 1940 г., дори „правителствата“ в изгнание на Литва, Латвия и Естония живееха в Америка, имаше и техни „посолства“. Ясно е, че САЩ не са въвели никакви санкции срещу СССР за балтийските държави. И с подписването на Хелзинкския акт на Конференцията за сътрудничество и сигурност в Европа през 1975 г. Америка всъщност призна тогавашните граници на СССР. Прибалтийските държави напуснаха СССР в резултат на разпада на Съветския съюз, а не заради американската подкрепа за идеята за независимост на трите републики. Но Волкър казва, че \"СССР върна независимостта им след 40 години окупация\" - ясно е, че това е по-удобно. Но в действителност нямаше нито окупация, нито връщане на независимостта. \r\nОтначало, през 1940 г. СССР си върна това, което поне два века е част от Русия - дори при Петър Велики балтийските държави са изкупени от шведите, да не говорим за факта, че част от балтийските земи са били част от Русия много преди това. Прибалтийските републики придобиват независимост през 1920 г. след разпадането на Руската империя и гражданската война в Русия. Две от тях никога не са били независими държави в историята и само Литва имаше славен, но отдавна изживяван опит на независимо съществуване. \r\nПрез 1940 г. присъединяването към СССР, разбира се, не беше напълно доброволно, но в същото време разчиташе на значителна част от местните жители, които бяха просъветски и прокомунистически. Да, и Прибалтика тогава имаше малък избор - да бъде немска или да се върне в Русия. \r\nПрез 1991 г. СССР не върна независимост на балтийските републики, въпреки че настроението за раздяла беше силно и в трите републики, но то беше такова в резултат от кризата, в която СССР влезе в процеса на реформите на Горбачов и се отделиха. А самодекларираната независимост не беше призната нито от Москва, нито от САЩ, които не искаха да се карат със СССР за три малки републики. Ако СССР не се беше разпаднал, тогава нямаше да има независима Прибалтика. \r\nТака че паралелите с Крим са неподходящи дори по тази причина. Крим може да се върне към Украйна само в случай на крах на Русия. И не само разпад на Русия, но и запазване в същото време на независима Украйна. Но дори откровено русофобските анализатори на ЦРУ вече не разглеждат такъв сценарий. Разбира се, всичко в живота е възможно - но в обозрима историческа перспектива шансовете за разпад на САЩ изглеждат много по-големи. \r\nИ най-важното - Крим, подобно на Украйна, е част от руския свят, руската цивилизация, руските исторически земи. Опит за откъсване на Украйна от Русия, както и създаване на антируска мостова граница от нея, заедно с интеграцията й в НАТО и Европейския съюз, неизбежно ще се провали. \r\nВ един момент президентът на САЩ - Тръмп или вече неговият наследник - просто ще затвори темата за Крим, за да възстанови отношенията с Русия. Дали това ще стане чрез официално признаване на Крим като руски или не, е маловажно - основното е, че темата за връщането на Крим в Украйна ще отпадне дори от реториката на американските дипломати.  \r\n*** \r\n \r\n Република Крим може да получи ново име Таврида, пише руският вестник  “Московский комсомолец“ .  \r\nЗаместник-председателят на Министерския съвет на Крим, постоянен представител на републиката при президента на Руската федерация Георги Мурадов, сподели мнението си за името на полуострова. По време на международен руско-гръцки симпозиум за развитието на отношенията между Крим и Гърция представителят на кримските власти заяви, че той не изключва въвеждането на официалното ниво на второто име на тази република в рамките на Русия - Таврида. \r\n„Нека са две - две имена за един руски полуостров-регион. Така че в нашата Руска Федерация това би бил не само Крим, а Крим – Таврида“. \r\nВъпросът кое име най-добре отговаря на прочутия черноморски полуостров се повдига повече от веднъж през последните пет години. Най-новите събития, свързани с този топонимичен епос, се състояха на 16 септември. \r\n„Струва ми се, че инициативата на кримските гърци да се използва историческото допълнение към името на нашата република, което би звучало като Република Крим - Таврида, което се прилага към Тавридците от много, много векове“, казва Мурадов. Освен това той се позова на практиката за използване на двойни имена в региони, които вече съществуват в Русия: Република Саха (Якутия), Северна Осетия-Алания. Във всеки от тези случаи името съдържа историческа част. \r\nСпоред Мурадов подобно предложение, получено от регионалната национално-културна автономия на кримските гърци „Таврида“, означава, че „те гледат в историческата дълбочина“. Заместник-председателят на Министерския съвет на Крим предложи да се обсъди идеята в Държавния съвет на републиката и други власти, ако жителите на полуострова подкрепят подобна инициатива. \r\nСпоред историческите източници името Крим е станало широко разпространено едва след 13 век. Според историците полуостровът е наречен така в чест на град Кирим - резиденция на наместника на Златната Орда, след като монголите превземат Северното Черноморие. Но името Таврида е много по-древно и се отнася до периода, когато гърците овладяват полуострова.", "date": "2019.09.17", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/09/17/2699408/vremenno-dvizhenieto-po-pat-i-3-pleven-ruse-v-rayona-na-kozar-belene-se-osashtestvyava-v-edna-lenta-poradi-katastrofa.html", "text": "Временно движението по път I-3 Плевен – Русе в района на Козар Белене се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\". Шофьорите да се движат с повишено внимание и съобразена скорост.", "date": "2019.09.17", "title": "Временно движението по път I-3 Плевен – Русе в района на Козар Белене се осъществява в една лента поради катастрофа"}
{"url": "http://www.focus-news.net/news/2019/09/17/2699407/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-dunav-most-1-i-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и „Дунав мост 1 и 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ Ви уведомяваме, че за времето от 09.09.2019г. до 14.10.2019г. движението през ГКПП „Златарево“ ще бъде затруднено. \r\nУведомяваме Ви, че от съображение за безопасност поради ниското ниво на р. Дунав фериботната платформа, обслужваща фериботната връзка Оряхово – Бекет от 11.09.2019 г. ще  работи само по светлата част на денонощието – от 08:00 ч. до 22:00 ч.", "date": "2019.09.17", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и „Дунав мост 1 и 2“"}
{"url": "http://www.focus-news.net/news/2019/09/17/2699412/predstoyashti-mezhdunarodni-sabitiya-za-17-septemvri-agentsiya-fokus.html", "text": "*** \r\n  Откриване на 74-ата редовна сесия на ООН \r\n \r\n*** \r\n  Извънредни парламентарни избори \r\n \r\n*** \r\n  Върховният съд решава за спирането на работата на парламента \r\n \r\n*** \r\n  Среща на премиерите на Русия и Китай \r\n \r\n*** \r\n  Първа сесия на новата градска Дума \r\n \r\n*** \r\n  Протест срещу изборни фалшификации \r\n \r\n*** \r\n  Задържаният за шпионаж  бивш американски морски пехотинец ще обжалва задържането си \r\n \r\n*** \r\n  Европейският парламент ще обсъди назначението на Кристин Лагард за президент на ЕЦБ \r\n \r\n*** \r\n  Пресконференция на управителя на града Кари Лам \r\n \r\n*** \r\n  Среща на Ангела Меркел са йорданския крал Абдула Втори \r\n \r\n*** \r\n  Издаване на мемоарите на Едуард Сноудън \r\n \r\n*** \r\n  Обявяване на предварителните резултати от президентските избори \r\n \r\n*** \r\n  Ежегодна ислямска финансова конференция", "date": "2019.09.17", "title": "Предстоящи международни събития за 17 септември  (Агенция \"Фокус\")"}
{"url": "http://www.focus-news.net/news/2019/09/17/2699414/sport-kubrat-pulev-shte-se-bie-na-beyzbolen-stadion-v-sasht.html", "text": "Кубрат Пулев за първи път в кариерата си ще играе на открито. Мачът му на 9 ноември ще бъде на бейзболния стадион във Фресно, Калифорния. Това е съобщил промоутърът Боб Аръм пред известния журналист Ланс Пагмайър.Стадионът е за около 16 000 зрители и се намира на няколко километра от Лос Анджелис. Пулев е включен в професионалната гала, в която гвоздеят е боят между Джамел Херинг и Ламонт Роуч-младши. Съперникът на българина все още не е определен, но това ще стане в най-скоро време. Водят се преговори с няколко представители от свръхтежката категория.", "date": "2019.09.17", "title": "Спорт: Кубрат Пулев ще се бие на бейзболен стадион в САЩ"}
{"url": "http://www.focus-news.net/news/2019/09/17/2699410/predstoyashti-sabitiya-v-stranata-za-17-septemvri-agentsiya-fokus.html", "text": "*** \r\n \r\nВ 10.00 часа в зала „Запад“ на Народното събрание заместник-председателят на парламента Кристиан Вигенин ще се срещне с делегация на Комисията по външна политика в парламента на Албания. \r\nВ 10.45 часа албанските парламентаристи ще разговарят с народните представители от Комисията по външна политика. \r\nВ 12.00 часа албанските народни представители ще се срещнат с депутати от Комисията по европейските въпроси и контрол на европейските фондове. \r\nПредвидени са срещи и с министъра на външните работи Екатерина Захариева и с председателя на Комисията по отбрана в Народното събрание ген. Константин Попов. \r\n \r\n \r\n*** \r\n \r\nВ 12.00 часа в пресклуба на Народното събрание, пл. „Княз Александър Първи“ 1 ще бъде подписано споразумение между ЦИК и СЕМ за определяне принципите и параметрите на специализирания мониторинг, който СЕМ ще осъществява по време на предизборната кампания за произвеждане на изборите за общински съветници и кметове на 27 октомври 2019 г. \r\n \r\n \r\n*** \r\n \r\nОт 10.00 часа в Столичния общински съвет ще се проведе 81-во заседание на Столичния общински съвет. \r\n \r\n \r\n*** \r\n \r\nОт 09.00 часа в храм  „Св. София“ ще бъде отслужена Архиерейска света Литургия при молитвеното присъствие на Негово светейшество Българския патриарх и Софийски митрополит Неофит. \r\n \r\n \r\n*** \r\n \r\nОт 09.00 часа в София Хотел Балкан ще се проведе форум „Взаимодействие между публичната и частна сигурност за противодействие на киберзаплахи“. \r\n \r\n*** \r\n \r\nОт 09.30 часа в 17 състав на Специализирания наказателен съд ще гледа делото срещу Дико Б.; Станка С; Кемал М.; Анчо М.; Шенол М.; Дарин Й.; Ивайло Л.; Кристина В.; Георги М. за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 7 състав на Специализирани наказателен съд ще гледа делото срещу Румен Х.; Таня Х.; Наталия А.; Миглена Х.; Алекс Т. за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 3 състав на Специализирания наказателен съд ще гледа делото срещу Хованес М.; Пламен Т.; Владимир Р.; Стоян А. за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 6 състав на Специализирания наказателен съд ще гледа делото срещу Атанас А.; Красимир Я.; Николай Р. за образуване и ръководене на организирана престъпна група. \r\n \r\n \r\n*** \r\n \r\nОт 10.00 часа 15 състав на Специализирания наказателен съд ще гледа делото срещу Румен Р.; Павел Ц.; Христо Й. за образуване и ръководене на организирана престъпна група. \r\n \r\n*** \r\n \r\nОт 10.00 часа 12 състав на Специализирания наказателен съд ще гледа дело срещу Виктор В.; Кристиян Р.; Павел Г.; Даниел К. за образуване и ръководене на организирана престъпна група. \r\n\t \r\n*** \r\n \r\nОт 10.00 часа 20 състав на Специализирания наказателен съд ще гледа дело срещу Никола Г.; Първан С.; Манчо К.; Неда Б. за образуване и ръководене на организирана престъпна група. \r\n \r\n*** \r\n \r\nОт 10.00 часа 19 състав на Специализирания наказателен съд ще гледа дело срещу Дорин Йо. По негова молба за изменение марка за неотклонение. \r\n \r\n*** \r\n \r\nОт 10.00 часа ще се проведе Ден на отворените врати в  Театъра  на Българската армия по повод Деня на София.  \r\n \r\n*** \r\n \r\nОт 10.00 в хотел „Рамада“ , зала „Диамант“ заместник-министъра на труда и социалната политика Зорница Русинова и изпълнителният директор на Агенцията по заетостта Драгомир Николов ще открият Международна трудова борса – Европейски ден на труда в София. \r\n \r\n*** \r\n \r\nОт 10.00 часа в обновената аудитория на СБАЛАГ „Майчин дом“ ще се проведе дискусия между пациентските организации и здравни експерти на тема „Да говорим за безопасността на пациента“. \r\n \r\n*** \r\n \r\nОт 10.00 часа  Регионалният исторически музей – София организира събития по повод 17 септември – Ден на София. \r\nОт 10.00 часа Демонстрация по моделиране на трамваи. \r\nОт 11.00 часа Сутрешна обиколка с екскурзовод на Триъгълна кула на Сердика и Археологически парк „Западна порта на Сердика“. \r\nОт 13.00 часа откриване на Експозицията „Антична Сердика“ поб бул. „Княгиня Мария Луиза“. \r\nОт 14.00 часа Детски ателиета в Информационно-образователен център АККК „Сердика“. \r\nОт 14.30 часа Обедна обиколка с екскурзовод на постоянната експозиция на Регионален исторически музей. \r\nОт 15.30 часа Музикални предизвикателства – клавирен концерт на Иван Керековски. \r\nОт 18.00 часа Вечерна обиколка с екскурзовод \r\nОт 18.30 часа Откриване на авторска изложба на Румен Панайотов. \r\n \r\n \r\n*** \r\n \r\nОт 11.00 часа в зала „София“ в Гранд Хотел София на ул. „Ген. Гурко“ №1 ще се проведе кръгла маса на тема „Киберсигурност и злоупотреба с търговска тайна и търговски марки (търговски шпионаж) – предложения на бизнеса за неотложни мерки“, организирана Конфедерацията на работодателите и индустриалците в България.  \r\n*** \r\n \r\nОт 11.00 часа в Национален пресклуб на БТА ще се проведе пресконференция за представяне на официалния доклад „По-чист въздух, по-здрави деца“. \r\n \r\n*** \r\n \r\nОт 11.00 часа в сграда 9 в Бизнес Парк София се организира среща с работодателя DXC Technology за работата в бързоразвиващата се ИТ индустрия у нас. \r\n \r\n*** \r\n \r\nОт 11.00 часа 1 състав на Специализирания наказателен съд ще гледа молбата за изменение на мярка за неотклонение на Йордан Л. \r\n \r\n*** \r\n \r\nОт 11.30 ч. пред църквата „Света София” ще се проведе Тържествен водосвет и официална церемония по издигане знамето на града.  \r\n \r\n*** \r\n \r\nВ 17.30 ч. пред Народния театър „Иван Вазов\" започва концерт на Софийския духов оркестър. \r\n \r\n*** \r\n \r\nОт 18.30 ч. в Народен театър „Иван Вазов” ще бъдат връчени Наградите на Столичната община за ярки постижения в областта на културата. Носител на тазгодишната Специална награда за изключителни постижения и принос в националната култура е примата на българската музика Лили Иванова. БНТ1 ще излъчи церемонията по награждаването от 22.00 часа. \r\n \r\n*** \r\n \r\nОт 12.00 часа в БТА – 1124 София на бул. „Цариградско щосе“ ще се проведе пресконференция на тема „Законопроект за забрана на добива на ценни кожи в България“, внесен на 13 септември 2019 г. в Народното събрание от група депутати. \r\n \r\n \r\n*** \r\n \r\nОт 13.00 часа 5 състав на Специализирания наказателен съд ще гледа делото срещу Петър М.; Адам П.; Любомир Д.; Росен А.; Юлияна Ц. за безстопанственост в особено големи размери. \r\n \r\n*** \r\n \r\nОт 13.00 часа в Античния културно-комуникационен комплекс „Сердика“ под бул. „Княгиня Мария Луиза“ ще се състои откриване на постоянната експозиция „Антична Сердика“  \r\n \r\n \r\n*** \r\n \r\nОт 13.30 часа 9 състав на Специализирания наказателен съд ще гледа делото срещу Илия С.; Александър В.; Калоян Д.; Милен В.; Трифон Т.; Асан Ю.; Бисер В.; Мерджидин Ю.; Цветелина С. за образуване и ръководене на организирана престъпна група. \r\n \r\n*** \r\n \r\nОт 13.30 часа в Аулата на Софийския университет ще се проведе конференция на тема „Ролята на устойчивия иновативен туризъм в насърчаването на приобщаващия растеж, търговията и икономическото сътрудничество.“ \r\n \r\n*** \r\n \r\nОт 14.00 часа 13 състав на Специализирания наказателен съд ще гледа делото срещу Пламен И.; Явор А.; Детелин И.; Николай Ш.; Емилиян П.; Емануил П.; Георги Г. за образуване и ръководене на организирана престъпна група.  \r\n \r\n \r\n*** \r\n \r\nОт 14.00 часа 17 състав на Специализирания наказателен съд ще гледа делото срещу Гриша Г., Диляна Р.; Илия Т.; Ангел Г. за образуване и ръководене на организирана престъпна група. \r\n \r\n \r\n*** \r\n \r\nОт 14.30 часа 6 състав на Специализирания наказателен съд ще има производство по ЗЕЗР. \r\n \r\n*** \r\n \r\nОт 16.00 часа в зала 19 на ИЕФЕМ-БАН, ул. \"Московска\" № 6А, ще се проведе публична лекция на тема „Сънищата и сънотълкуването в българската традиционна култура“ с лектор проф. Анатол Анчев. \r\n \r\n \r\n*** \r\n \r\nОт 18.00 часа на открита сцена в градинката на „Майчин дом“ на бул. „Христо Ботев“ в район „Сердика“ Столична община организира празничен концерт по повод Деня на София – 17 септември.  \r\n \r\n*** \r\n \r\nОт 18.00 часа в Галерия „Оборище“ на ул. „Оборище“ № 5 ще се открие изложбата „Махатма Ганди – силата на Истината“. \r\n \r\n*** \r\n \r\nОт 18.30 часа в Руския културно-информационен център ще се открие изложбата „Ликовете на Гогол“, посветена на 210-та годишнина от рождението на великия руски писател. \r\n \r\n*** \r\n \r\nОт 18.30 часа в зала „Временни експозиции“ на Регионален исторически музей ще бъде открита авторска изложба на художника Румен Панайотов „Дефрагментирана материя“. \r\n \r\n*** \r\n \r\nОт 18.30 часа в галерия „Аросита“ на ул. „Врабча“ 12Б ще бъде представена самостоятелната изложба „Обърната сетивност“ на д-р Анна Покровнишка. \r\n \r\n*** \r\n \r\nОт 20.30 часа на пл. „Княз Александър I“ ще се състои инициативата „София градски вибрации - 140 удара в минута“. \r\n \r\n*** \r\n \r\nОт 10.00 часа в хотел „Приморец“ ще се състои бизнес закуска с данни за пазара на имоти в Бургас през първото полугодие на 2019 г. \r\n \r\n \r\n*** \r\n   \r\nВ 12.30 часа в ОУ „Петко Р. Славейков“ ще бъде открита сензорна стая. \r\n \r\n*** \r\n \r\nОт 17.00 часа в зала „Ахело“ в Гранд хотел и СПА „Приморец“ ще се открие Международният фестивал за документално историческо кино. \r\n \r\n \r\n*** \r\n \r\nОт 09.30 ч. в зала „Дарзалас“ на Рослин Димят Хотел министърът на транспорта, информационните технологии и съобщенията Росен Желязков ще открие международната конференция „20 години Ръководство на корабния трафик в България“, която се организира от Държавно предприятие „Пристанищна инфраструктура“. \r\n \r\n*** \r\n \r\nОт 10.00 часа в Хотел & Казино \"Черно море“ се открива Международен панаир на пчеларски продукти Варна 2019 г. \r\n \r\n \r\n*** \r\n \r\nВ 11.30 часа в сградата на ОД на МВР - Варна, на ул. \"Цар Калоян\", ще се проведе брифинг във връзка със старта на учебната година. \r\n \r\n*** \r\n \r\nСлед 17.00 часа в резиденция „Евксиноград“ се очаква да бъде дадено изявление за медиите във връзка с XVII-то заседание на Българо-руската междуправителствена комисия за икономическо и научно-техническо сътрудничество. \r\n \r\n*** \r\n \r\nOт 16.30 чaса в зала 314 на Областната администрация ще се проведе представяне на кампанията \"Достъпна България\" на Комисията за защита от дискриминация. \r\n \r\n*** \r\n \r\nОт 10.00 часа в Регионалния исторически музей ще бъдат представени пред обществеността три от най-ценните и известни ръкописи на св. Софроний Врачански, които се съхраняват в Националната библиотека „Св. св. Кирил и Методий”. От 14.00 часа до 16.30 часа в Градската концертна зала на Община Враца ще се проведе Свети-Софрониева лектория. В 17.00 часа във Възнесенския храм „Св. Софроний Врачански” ще започне празнично вечерно богослужение. В 19.00 часа в Градската концертна зала ще се състои тържествен концерт. \r\n \r\n*** \r\n \r\nОт 10.00 часа в Заседателната зала на Общината ще се извърши отваряне на оферти в процедура за възлагане на обществена поръчка с предмет: „Текущ ремонт на общинска пътна мрежа 2019 година“. \r\n \r\n*** \r\n \r\nОт 10.30 часа министърът на труда и социалната политика Бисер Петков ще открие заедно с народния представител Светлана Ангелова обновената сграда на детска градина „Първи юни“ в село Баниска, община Две могили.  \r\n \r\n*** \r\n \r\nОт 17.30 часа в Регионална библиотека „Доре Габе“ ще бъде представена книгата на Мария Павлова „Мистерията B-FILES”. \r\n \r\n*** \r\n \r\nОт 14.00 часа министърът на труда и социалната политика Бисер Петков ще участва в откриването на Център за настаняване от семеен тип за деца без увреждания на ул. \"Иван Момчилов\" № 112. \r\n \r\n*** \r\n   \r\nОт 17.00 часа във фоайето на Общинска библиотека „Искра” ще бъде открита изложбата „Човешкото лице на четенето”. \r\n \r\n*** \r\n \r\nОт 10.00 часа на пл. „Възраждане\" в сградата на ПК „Напредък“ ще бъде открито изнесено работно място за експерти от Комплекса за социални услуги за деца и семейства \r\n \r\n*** \r\n \r\nОт 10.00 часа в залата на Възрожденското училище ще се проведе месечно съвещание на кметовете на малките населени места.   \r\n \r\n*** \r\n \r\nОт 11.00 часа в Заседателната зала на Община Ловеч ще се проведат консултации между кмета и политическите партии за сформиране съставите на СИК. \r\n \r\n*** \r\n   \r\nОт 10.30 часа в зала „Струма“ на Областната администрация ще се проведе работна среща във връзка организирането и провеждането на местните избори в областта.  \r\n \r\n*** \r\n \r\nОт 11.00 часа в Петрич АBB ще открие най-новия си завод в България. На церемонията ще присъстват премиерът Бойко Борисов, кметът на Петрич Димитър Бръчков, както и областният управител на Благоевград Бисер Михайлов.  \r\n \r\n*** \r\n \r\nОт 10.00 часа в зала 1 на Апелативния съд ще се проведе заседание по делото, с което подсъдимият Д. Б. обжалва присъдата си, постановена от Окръжен съд – Кърджали, с която е осъден на 2 години лишаване от свобода условно с 4-годишен изпитателен срок и е лишен от право да управлява МПС за 4 години. Той е признат за виновен за причиняване на смърт по непредпазливост на Х. К., която прегазил на пътя през нощта на 21.11.2015 г., в землището на с. Глухар, община Кърджали.  \r\n \r\n*** \r\n \r\nВ 11.00 часа, в пресклуба на БТА ще се проведе пресконференция на Изследователска асоциация \"Неохрон\". Тема:  Представяне резултатите от социологическо изследване на И.А.НЕОХРОН от септември 2019 относно обществените нагласи към развитието на града, предстоящите местни избори, нагласи на избирателите към водещите политически фигури. \r\n \r\n*** \r\n \r\nОт 11.30 часа в зала 1 на Апелативния съд ще се Проведе заседание по делото, с което подсъдимият К. Б. обжалва присъдата си от 5 години и половина лишаване от свобода и глоба от  10 000 лева, като отделно е осъден да изтърпи условна присъда от 3 години, тъй като в изпитателния срок от 5 години, е извършил предното престъпление. Пловдивският окръжен съд го е признал за виновен в това, че в периода 12 – 13.07.2018 г. в Пловдив е държал, с цел разпространение амфетамини и марихуана на обща стойност 361 лева и е нанесъл леки телесни повреди на трима полицаи, като е оказал съпротива при задържането му. \r\n \r\n*** \r\n \r\nОт 13.30 часа в зала 1 на Окръжния съд ще се проведе заседание по делото срещу Петър А., Стефан М. Валентин Г., Желязко К. и Георги И. – полицейски служители, отнели чужди движими вещи – 5000 кутии цигари на стойност 37 500 лева, кожен калъф и пари, всичко отнето на обща стойност 41 502 лева, от владението на М. М., с намерение противозаконно да ги присвои, като е употребил за това сила и заплашване, като грабежът е в големи размери.  \r\n \r\n \r\n*** \r\n \r\nОт 13.30 часа 18 наказателен състав в зала № 12 на Районен съд - Пловдив ще гледа дело срещу Георги С., Николай С. за съучастие, че са извършили действия по приготовление към запалване на имущество със значителна стойност – 325 611,60 лв., а именно сградата на „ЕВН  Електроразпределение“ ЕАД, намираща се в гр. Пловдив на ул. „Шести септември“ № 64. \r\n \r\n*** \r\n   \r\nОт 11.00 часа в зала 712 в Областната администрация ще се проведе регулярното заседание на Постоянната областна епизоотична комисия.  \r\n   \r\n*** \r\n \r\nОт 10.00 часа в зала „Свети Георги“ на Областна администрация - Русе ще се проведе заседание на Постоянно действащата междуведомствена областна епизоотична комисия. \r\n \r\n*** \r\n Смолян.  \r\nОт 14.00 часа в Областната администрация ще се проведе заседание на Областната епизоотична комисия във връзка с наложените мерки срещу разпространението на африканската чума по свинете. \r\n \r\n*** \r\n \r\nОт 09.00 часа ще започне празнично богослужение по посрещане на чудотворните икони на Пресвета Богородица „Скоропослушница“ и Пресвета Богородица „Касперовска“ от гр. Ананиев – Украйна. \r\n \r\n*** \r\n   \r\nОт 11.30 часа, в зала 203 на Общината кметът Живко Тодоров ще се срещне с европейския вицешампион по таекундо Даниел Ладжев. \r\n \r\n*** \r\n   \r\nОт 14.00 часа, кметът Живко Тодоров ще се включи в тържеството за официалното откриване на обновения пенсионерски клуб „Васил Левски“ на ул. „Хан Аспарух“ №23 в града.  \r\n \r\n*** \r\n \r\nОт 18.00 часа в къща музей „ Гео Милев“ ще бъде представена книгата „Млада Виена и млада България“ от д-р Младен Влашки \r\n \r\n*** \r\n \r\nОт 18.00 часа в Художествената галерия ще бъде представена експозицията „Рефлексии на времето“ – колекция графики от фонда на Художествена галерия - Стара Загора. \r\n \r\n*** \r\n \r\n \r\nОт 19.00 часа в Оперния театър ще бъде представен спектакълът “Дон Карлос” опера в пет действия от Джузепе Верди. \r\n \r\n***   \r\n   \r\nОт 9.00 часа в стая 317 в Общината ще се състои заседание на Постоянната комисия „Младежки дейности и спорт” към Общинския съвет.  \r\n \r\n*** \r\n   \r\nОт 10.00 часа ще се състои редовен брифинг в Общината.  \r\n   \r\n*** \r\n   \r\nОт 10.00 в зала 2 на Областната администрация ще се състои заседание на Областната епизоотична комисия.  \r\n     \r\n*** \r\n   \r\nОт 14.00 часа в стая 203 в Общината ще се състои заседание на Постоянната комисия „Правна и опазване на обществения ред” към Общинския съвев.  \r\n   \r\n*** \r\n \r\nОт 17.30 часа в Зала 107 на Община Ямбол ще се проведе публично обсъждане на отчета за касовото изпълнение на бюджета на общината.", "date": "2019.09.17", "title": "Предстоящи събития в страната за 17 септември (Агенция „Фокус“)"}
{"url": "http://www.focus-news.net/news/2019/09/17/2699415/vremenno-se-ogranichava-dvizhenieto-pri-km-156-na-am-trakiya-v-posoka-burgas-poradi-goryasht-tir.html", "text": "Временно се ограничава движението при км 156 на АМ „Тракия“ в посока Бургас поради горящ ТИР. Това съобщиха от пресцентъра на Агенция \"Пътна инфраструктура\". Движението се осъществява по обходен маршрут: п.в. „Пловдив-изток“ – Пловдив – Поповица – Плодовитово – АМ „Тракия“.", "date": "2019.09.17", "title": "Временно се ограничава движението при км 156 на АМ „Тракия“ в посока Бургас поради горящ ТИР"}
{"url": "http://www.focus-news.net/news/2019/09/17/2699411/nimh-dnes-otnovo-shte-bade-slanchevo-s-maksimalni-temperaturi-mezhdu-29-i-34.html", "text": "Днес отново ще бъде слънчево. След обяд ще има разкъсана висока облачност, главно над Северна България. Ще духа слаб запад-северозападен вятър, в Дунавската равнина временно умерен. Максимални температури между 29° и 34°, в София около 30°. Атмосферното налягане ще продължи бавно да се понижава и до вечерта ще стане малко по-ниско от средното за месеца. Това съобщи за  Агенция „Фокус”  дежурният синоптик Виктория Клещанова от  Националния институт по метеорология и хидрология (НИМХ) .  \r\nНад Черноморието също ще бъде слънчево. Ще духа слаб до умерен западен вятър. Максималните температури ще бъдат между 27° и 31°. Температурата на водата е 23-25°. Вълнението на морето ще бъде 2-3 бала. \r\nНад планините ще бъде слънчево. Ще духа слаб, по високите части умерен до силен западен вятър. Максималната температура на височина 1200 метра ще е около 24°, на 2000 метра – около 17°.", "date": "2019.09.17", "title": "НИМХ:  Днес отново ще бъде слънчево с максимални температури между 29° и 34°"}
{"url": "http://www.focus-news.net/news/2019/09/17/2699413/delegatsiya-na-komisiyata-po-vanshna-politika-v-parlamenta-na-albaniya-shte-bade-na-ofitsialno-poseshtenie-v-balgariya.html", "text": "Делегация на Комисията по външна политика в парламента на Република Албания, водена от нейния председател Мими Кодели, ще бъде на официално посещение в България на 17 и 18 септември 2019 г. Това съобщиха от пресцентъра на  Народното събрание . Заместник-председателят на Народното събрание Кристиан Вигенин ще се срещне с чуждестранните гости на 17 септември 2019 г. в 10.00 часа в зала „Запад“ на парламента.  \r\nВ 10.45 часа, албанските парламентаристи ще разговарят с народните представители от Комисията по външна политика и в 12.00 часа – с депутати от Комисията по европейските въпроси и контрол на европейските фондове. Програмата на посещението същия ден предвижда още срещи на Мими Кодели с председателя на Комисията по отбрана в Народното събрание ген. Константин Попов и с министъра на външните работи Екатерина Захариева.  \r\nНа 18 септември 2019 г. председателят на Комисията по външна политика на парламента на Република Албания Мими Кодели ще разговаря с министъра на отбраната Красимир Каракачанов.", "date": "2019.09.17", "title": "Делегация на Комисията по външна политика в парламента на Албания ще бъде на официално посещение в България"}
{"url": "http://www.focus-news.net/news/2019/09/17/2699419/tarzhestveni-tseremonii-i-mnogobroyni-kulturni-sabitiya-sa-predvideni-za-denya-na-sofiya.html", "text": "По повод Деня на София, от 10.00 часа Столичният общински съвет, ще проведе тържествено заседание, на което ще бъдат връчени звания „Почетен гражданин на София”, „Почетен знак на Столичната община” и на „Значка на София”. Това съобщиха от  Столична община . \r\nОт 11.30 ч. пред църквата „Света София” ще се проведе Тържествен водосвет и официална церемония по издигане знамето на града.  \r\nВ 17.30 ч. пред Народния театър „Иван Вазов\" започва концерт на Софийския духов оркестър. \r\nОт 18.30 ч. в Народен театър „Иван Вазов” ще бъдат връчени Наградите на Столичната община за ярки постижения в областта на културата. Носител на тазгодишната Специална награда за изключителни постижения и принос в националната култура е примата на българската музика Лили Иванова. БНТ1 ще излъчи церемонията по награждаването от 22.00 часа. \r\nВ 20.30 ч. на площад „Княз Александър I” започва грандиозен аудио-визуален пърформанс и 3D мапинг „Градски вибрации 140 ВРМ (140 удара в минута)”, организиран от Столична община и Фондация „Културни перспективи” в партньорство с Министерство на образованието и науката. Входът е свободен. \r\nРегионалният исторически музей – София ще открие в 13.00 часа постоянната археологическа експозиция „Антична Сердика” в Античния културно-комуникационен комплекс „Сердика” – в закритото археологическо ниво под бул. „Княгиня Мария Луиза” №2.  На площ от 6 хиляди квм са експонирани останки от шест улици, две раннохристиянски базилики, терми и пет сгради с жилищни и произведствено-търговски функции. Съпътстващата програма включва детски образователни ателиета и изложба с фотографии от процеса на археологическите проучвания. \r\nНа празника на столицата в кино  G8 Cinema стартира проектът „Особен поглед“ – панорама на филми на жени режисьорки в българското игрално кино – поредица от прожекции (по две на ден – от 17.30 ч. и от 19.30 ч.), придружени с дискусии, на филми на български режисьорки. Проектът  е дело на „Адела Медия” и е финансиран от Програма „Култура“ на Столична община.  \r\nОт 17.00 ч. в парка „Заимов” ще се проведат празничен танцов спектакъл и карнавално шествие.  \r\nВ 18 ч. започва концертът за деня на София в район „Искър“. Той ще се състои в парк „Езерото“ и ще бъде с участието на Маргарита Хранова и Райко Кирилов, квартет „Българи“, танцов състав „Алгара“, представителен мажоретен състав „Светла“ и младата народна певица Валентина Шерденкова.  \r\nВ парк „Младост“ в ж.к. Младост 3 от 19 ч. започва празничен концерт с участието на Валерия Войкова от 125 СУ „Боян Пенев“, Diva Dance School, Стоименка Недялкова, Недялко Недялков и Петър Миланов – солисти от оркестъра на БНР и ансамбъл „Филип Кутев“.  \r\nКино „Кабана“ ви кани от 18:30 ч. на концерт на група “Rewind“, който е част от проекта „Акустични следобеди“, финансиран от Столична програма „Култура“.  \r\nПрез целия празничен ден е свободен достъпът за посетители на Зоологическа градина – София, парк-музей „Врана”, Регионален исторически музей – София и Софийската градска художествена галерия.", "date": "2019.09.17", "title": "Тържествени церемонии и многобройни културни събития са предвидени за Деня на София"}
{"url": "http://www.focus-news.net/news/2019/09/17/2699417/stolichniyat-obshtinski-savet-shte-provede-tarzhestveno-zasedanie.html", "text": "Столичният общински съвет ще проведе тържествено заседание. Това предвижда програмата на тържествената сесия. Поводът е Денят на София, който ежегодно се отбелязва на 17 септември на църковния празник Св. мъченици София и трите й дъщери Вяра, Надежда и Любов. Именно в Деня на София се провежда тържествена сесия на Столичния общински съвет, на която се връчват отличията на Столична община. Те са Почетен гражданин на София“ и „Почетен знак на Столична община“, както и „Значка на София“. Това е заложено в дневния ред на тържествената сесия. Преди това са предвидени приветствия от кмета на София Йорданка Фандъкова и председателят на Столичния общински съвет Елен Герджиков. Това е 81-ото заседание на Столичния общински съвет. То е насрочено за 10.00 ч. По-късно от 13.00 ч. е насрочено друго заседание на СОС.", "date": "2019.09.17", "title": "Столичният общински съвет ще проведе тържествено заседание"}
{"url": "http://www.focus-news.net/news/2019/09/17/2699409/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” \r\n \r\n Метеорологична обстановка: \r\nПрез нощта ще бъде ясно със слаб вятър от запад-югозапад. Минималните температури, в повечето райони ще бъдат между 10° и 15°, в София около 10°.  \r\nНа 17.09.2019 г. отново ще бъде слънчево. След обяд ще има разкъсана висока облачност, главно над Северна България. Ще духа слаб запад-северозападен вятър, в Дунавската равнина временно умерен. Максимални температури между 29° и 34°, в София около 30°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г.; \r\nДвижението в тунел „Траянови врата“ посока Бургас се осъществява в една лента поради ремонт на пожаро-известителната система и светофарната уредба. Ограничено е движението в активната лента, като движението се осъществява в изпреварващата лента. Срок до 17.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението в посока Варна от км 49+000 до км 51+581 се осъществява с повишено внимание поради извършване на ремонтни дейности по съоръжение при км 51+360 в аварийната лента. Скоростта е ограничена до 70 км/ч. Срок 23.09.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 17.09.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 17.09.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\n \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението (ВОД):   \r\n \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III - 5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 18.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС:  \r\nПът III-306: Движението по път III-306 Луковит – Червен Бряг от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Срок до 13.11.2019 г. \r\nОбходен маршрут: по улица „Завоя на Черна“ и по улица „Княз Борис I“ до път I-3 и обратно. \r\nРемонтни дейности:  \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 20.09.2019 г.; \r\nПът III-112: Движението по път ІІІ-112 с. Д-р Йосифово – Монтана от км 37+825 до км 47+806 е ограничено за всички МПС поради ремонтни дейности на асфалтовата настилка. \r\nОбходен маршрут: Славотин – Долна Рикса – Клисурица – Винище – Долна Вереница – Монтана – Студено Буче и обратно. Срок до 20.09.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 18.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\nПът III-162: Движението по път ІІІ-162 Долна Бела речка – Стояново от км 25+000 до км 30+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 11.10.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът II-37: Движението по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 11.10.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 25.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 18.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\n \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 30.09.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 е ограничено поради извършване на ремонтни работи. Участъкът се сигнализира с пътни знаци. \r\nОбходен маршрут: от разклона за с. Ценово посока гр. Чирпан през обиколния път II-66. Срок до 20.09.2019 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни: \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите трябва да се движат с повишено внимание по тези участъци.", "date": "2019.09.17", "title": "Актуална пътна обстановка"}
{"url": "http://www.focus-news.net/news/2019/09/17/2699420/api-dvizhenieto-v-tunel-trayanovi-vrata-na-am-trakiya-v-posoka-burgas-shte-se-osashtestvyava-v-edna-lenta-ot-10-chasa-do-1530-chasa.html", "text": "На 17 септември от 10 часа до 15.30 часа движението в тунел „Траянови врата“ на АМ „Тракия“, в посока Бургас ще се осъществява в една лента. Това съобщиха от пресцентъра на  Агенция \"Пътна инфраструктура\" . Поради ремонт на пожаро-известителната система и светофарната уредба на съоръжението ще бъде ограничено преминаването в активната лента, а трафикът ще се пренасочва в изпреварващата. Шофьорите е необходимо да се движат с повишено внимание и съобразена скорост. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.17", "title": "АПИ: Движението в тунел „Траянови врата“ на АМ „Тракия“, в посока Бургас ще се осъществява в една лента от 10 часа до 15.30 часа"}
{"url": "http://www.focus-news.net/news/2019/09/17/2699422/denyat-17-septemvri-v-balgarskata-istoriya.html", "text": "Православната църква отбелязва днес деня на светите Вяра, Надежда и Любов и майка им – София. Днес празнуват столицата София и град Лом. На тази дата през 1794 г. Софроний Врачански е официално ръкоположен в епископски сан. \r\nНа 17 септември 1877 г. по време на Руско-турската освободителна война Сюлейман паша предприема последен опит да превземе връх Шипка. Неговите войски настъпват сутринта, успяват да превземат Орлово гнездо и обграждат в непосредствена близост руските позиции на връх Св. Никола. Няколко часа по-късно след три контраатаки, турците са изтласкани от Орлово гнездо и са принудени да отстъпят. \r\nНа тази дата през 1886 г. генерал Н. Каулбарс, извънреден пратеник на руския император, обявява бъдещите избори за трето Велико Народно събрание за незаконни и предприема обиколка в Северна България, като агитира за русофилите. Кабинетът изпраща полковник Рачо Петров да неутрализира агитацията. Изборите за трето Велико Народно събрание са свикани след детронацията на княз Александър Батенберг и настъпилата политическа криза в България. \r\nНа 17 септември 1912 г. България, Сърбия и Гърция отправят ултиматум до Високата порта веднага да изпълни Берлинския договор  и да даде автономия на европейските си вилаети. След последвалия категоричен отказ от страна на Османската империя, в същия ден е обявено военно положение и обща мобилизация в балканските страни.  \r\nБългария обявява обща мобилизация и започва записването на доброволци за създаване на Македоно-Одринско опълчение. В 14.00 ч. 1500 доброволци от Дебърско и Реканско, събрани на Колодрума в София,  поставят началото на Дебърската опълченска дружина. В 16.00 ч. македоно-одринските братства организират манифестация на македоно-одринци в София. \r\n поетът Христо Смирненски, цигуларят Минчо Минчев. \r\n наследникът на видинския цар Иван Срацимир Константин Видински, българинът Анастас Георгиев Бендерев - генерал от руската армия. \r\n \r\n \r\n 2001 г. \r\nУчреден е Бизнес клуб \"Възраждане\". \r\nБизнес клуб \"Възраждане\" е основан с цел да обедини изявените в сферата на бизнеса и икономиката българи. Той е обединение на личности – едри капиталисти, а не на организации. Зад организацията стои над 80% от Българския частен капитал, с над 2 милиона лева инвестиции в България и над 50 000 служители. \r\nБългарския Бизнес клуб \"Възраждане\" обявява като свои главни цели да допринася, стриктно спазвайки законите и правилата на пазарната икономика, за повишаване просперитета на нацията, да промотира и утвърждава международния имидж на Българската държава и бизнес и да допринася за възпитание на българите в дух на преприемачество и икономически просперитет. \r\n \r\n \r\n 1999 г. \r\nМеждународният валутен фонд (МВФ) отпуска пети транш за България в размер на 72 000 000 долара, но предупреждава за опасността от дефицит в държавния бюджет. \r\n \r\n \r\n 1992 г. \r\nДвижението за права и свободи (ДПС) иска оставката на председателя на ХХХVІ Народно събрание Стефан Савов. Савов е свален от председателския пост на 24 септември същата година. \r\nСтефан Димитров Савов е филолог, преводач, политически и държавен деец. Роден е в София на 8 януари 1924 г. Син е на известен стопански деец, индустриалец и финансист, от края на юни до септември 1944 г. министър на финансите в кабинета на Иван Багрянов. Завършва право в Софийския университет \"Св. Климент Охридски\", но като син на буржоазен министър, съден от Народния съд, е преследван и репресиран. Занимава се с преводаческа дейност от испански език. След 10 ноември 1989 г. се включва активно в обществено-политическия живот на страната. Участва във възстановяването на Демократическата партия (ДП) и е неин лидер от 1990 г. Съпредседател е и на коалицията Народен съюз - БЗНС и Демократическата партия. Депутат е в VII Велико народно събрание и в ХХXVI, ХХXVII и ХХXVIII Народно събрание. Председател е на ХХXVI Народно събрание (1991-1992 г). Стефан Савов умира на 8 януари 2000 г. в правителствена болница, където постъпва по собствено желание заради влошеното си здраве. \r\n \r\n \r\n 1948 г. \r\nС постановление на Министерския съвет на основата на Агрономическия, Лесовъдния, Ветеринарномедицинския и Зоотехническия факултет на Софийския университет е създадена Селскостопанска академия \"Георги Димитров\" – София. \r\n \r\n \r\n 1945 г. \r\nПубликуван е указ на регентите, с който отложените парламентарни избори са насрочени за 18 ноември 1945 г. Решението на правителството е взето на 14 септември 1945 г. \r\nИзборите за ХХVІ Народно събрание са бойкотирани от опозицията. Гласуват 3 853 097 или 85,60 % от гласоподавателите, от които 3 397 672 бюлетини или 88,18 % са подадени за Отечествения фронт (ОФ). Недействителните бюлетини са 455 425. \r\n \r\n \r\n 1944 г. \r\nМинистър-председателят Кимон Георгиев чете на митинг пред Съдебната палата в София програмата на правителството на Отечествения фронт (ОФ) – общодемократична платформа на четирите отечественофронтовски партии, която предвижда извършване на реформи във всички сфери на политическия, икономическия, социалния и културния живот на страната. \r\n \r\n \r\n 1923 г. \r\nПровежда се нелегален конгрес на Тракийската революционна организация в Хасково. \r\nВътрешната тракийска революционна организация (ВТРО) е революционна организация на тракийските българи, която се бори за автономия на цяла Тракия, оказала се след края на Първата световна война 1914–1918 г. вън от пределите на България. Организационните й структури са нелегални бойни групи, ръководени от районни отговорници и пунктови началници. Формира и свои въоръжени чети, ръководени от войводи. Като цяло ВТРО е учредена на 17 септември 1923 г. от дейци на разтурената вече Българо-турска вътрешна тракийска революционна организация (БТВТРО). Установява контакти с легалните тракийски дружества в Хасково, Кърджалийско и Смолянско. Сформираните въоръжени чети съсредоточават своята дейност главно в пределите на Западна Тракия. За набиране на средства облага с данък едрите тютюневи фирми. Дейността и продължава до лятото на 1926 г., когато е принудена да се саморазпусне. Официално това става на 12 октомври 1927 г., като функциите й поема Комитетът за свободата на Тракия (КСТ). По-видни ръководни дейци на ВТРО са Д. Маджаров, П. Поптрендафилов, К. Георгиев, Д. Николов и други. \r\n \r\n \r\n 1922 г. \r\nПървият събор на Конституционния блок в Търново е разгромен от привърженици на управляващия страната Български земеделски народен съюз (БЗНС), събрани на конгрес на цвеклопроизводителите. Водачите на блока са арестувани, а имуществата им са поставени под запрещение с Постановление на кабинета от 24-та дата същия месец. \r\nКонституционният блок е политическа групировка, образувана на 6 юли 1922 г. от Обединената народнопрогресивна, Демократическата и Радикалната партия. Поставя си за задача да сплоти десните политически сили в страната против управлението на Българския земеделски народен съюз и растящото влияние на Българската комунистическа партия. За сваляне правителството на Александър Стамболийски Конституционният блок проектира свикването на три събора на своите привърженици: в Търново, Пловдив и София. На 10 август 1923 г. след образуването на Демократическия сговор Конституционният блок престава да съществува. \r\n \r\n \r\n 1912 г. \r\nБългария, Сърбия и Гърция отправят ултиматум до Високата порта веднага да изпълни Берлинския договор (мирният пакт подписан след Руско-турската освободителна война – 1877-1878 г., съгласно който България получава свободата си) и да даде автономия на европейските си вилаети. След последвалия категоричен отказ от страна на Османската империя в същия ден е обявено военно положение и обща мобилизация в балканските страни. На 18 септември Турция също обявява обща мобилизация и военно положение. Неизпълнението на ултиматума е формалният повод за избухването на Балканската война (1912-1913 г.). \r\n \r\n \r\n 1908 г. \r\nВ периода 17 септември – 20 ноември е проведена обща стачка на сливенските текстилни работници, която довежда до създаване на картел на текстилните фабриканти – Картел на сливенските текстилни фабрики, които на 18 септември извършват локаут и стачката завършва без успех. \r\nЛокаут е временно затваряне на производствени предприятия от собствениците, за да бъде упражнен натиск върху работниците и профсъюзите при трудови конфликти. \r\n \r\n \r\n 1886 г. \r\nГенерал Н. Каулбарс, извънреден пратеник на руския император, обявява бъдещите избори за трето Велико Народно събрание за незаконни и предприема обиколка в Северна България, като агитира за русофилите. Кабинетът изпраща полковник Рачо Петров да неутрализира агитацията. \r\nИзборите за трето Велико Народно събрание са свикани след детронацията на княз Александър Батенберг и настъпилата политическа криза в България. \r\nВътрешнополитическата и международна криза, в която изпада България е свързана с борбата между русофилски и русофобски настроени среди сред българското общество по отношение на външнополитическата ориентация на страната. Управлението на Регентството, в което влизат Стефан Стамболов, Петко Каравелов и Сава Муткуров, довежда до надмощие на русофобите в политическия живот. Част от русофилски настроените офицери и политици са принудени да напуснат страната. Така в Турция, Румъния и Сърбия се формира значителна българска политическа емиграция 1886–1887 г. В Румъния офицерите емигранти образуват Революционен комитет, който си поставя задачи да прехвърля чети в България и да организира бунтове (в Русе и Силистра 1887 г.). Кризата в България се задълбочава от опита на Русия да се намеси грубо във вътрешния живот на страната, което довежда до скъсване на дипломатическите отношения между двете държави (1886 г.). Регентството успява да се справи с вътрешното недоволство. С подкрепата на Австро-Унгария за княз на България на 25 юни 1887 г. е избран Фердинанд Сакскобургготски. Политическата криза обаче изцяло е разрешена след възстановяването на дипломатическите отношения с Русия и признаването на княз Фердинанд I от всички държави, подписали Берлинския договор през 1878 г. \r\n \r\n \r\n 1834 г. \r\nВисоката порта издава заповед, с която се забранява износа на зърнени храни от Северна България и се иска 550 000 килета (мярка за тежест за зърнени храни) пшеница да се осигурят \"за нуждите на държавните складове\". \r\n \r\n \r\n 1877 г. \r\nПо време на Руско-турската освободителна война (1877-1878 г.) Сюлейман паша предприема последен опит да превземе връх Шипка. Неговите войски настъпват сутринта, успяват да превземат Орлово гнездо и обграждат в непосредствена близост руските позиции на връх Св. Никола. Няколко часа по-късно след три контраатаки турците са изтласкани от Орлово гнездо и са принудени да отстъпят. \r\n \r\n \r\n 1794 г. \r\nСофроний Врачански е официално ръкоположен в епископски сан. На предходния ден в Търново е избран от търновския митрополит за врачански епископ и тогава приема името Софроний Врачански. Истинското му име е Стойко Владиславов. Около 13 декември Софроний получава и султанския берат (указ на султан, дарствена грамота носеща подписа на султана) за назначението си във Врачанската епархия. В своето “житие” Софроний отбелязва по този повод: “И като станах архиерей, в тоя ден голяма радост имаше в митрополията. И у нас вкъщи имаше трапеза и голямо посрещане. После седях в Арбанаси три месеца, докато се приготвя и докато ми дойде фермана и повелението от Цариград.” \r\n \r\n \r\n На тази дата са родени: \r\n 1950 г. \r\nРоден е Минчо Николаев Минчев - български цигулар виртуоз. На 9 години е лауреат на Първи републикански фестивал на художествена самодейност в София. През 1964 г. печели I награда на III общобългарско състезание за деца и юноши. Три години по-късно е носител на I награда за млади таланти в Русе и VI награда на конкурса “Х. Виенявски” в Полша. Завършва Българската държавна консерватория (БДК) през 1973 г. като ученик на Ем. Камиларов. В периода 1974-1976 г. специализира в Лондон при И. Нийман. Концертира като солист в известни симфонични оркестри от Европа и Америка. Репертоарът му обхваща творби от различни стилове и епохи. Изпълненията му се отличават с виртуозна техника и изразителен тон. Професор в Музикалната академия в Есен, Германия (от 1990 г.). Цигулката, на която свири е “Страдивариус Барон Витгенщайн” от 1716 г. Работи с Кралската Лондонска филхармония, Лондонски симфоничен оркестър, Дрезденска филхармония, Симфоничния оркестър на Амстердам и др. Води майсторски класове в България, Германия, Куба, Южна Корея, Мексико, Гърция, Австралия. Член на журито на лютиерските конкурси в София “Карл Флеш” в Лондон и др. Носител е на наградите “Н. Паганини”, “Карл Флеш”. \r\n \r\n \r\n 1898 г. \r\nВ Кукуш е роден Христо Смирненски - български поет и писател. Христо Смирненски е псевдоним на Христо Димитров Измирлиев. Той завършва начално образование в родния си град (1908 г.) и след това е изпратен в София при дядо си. Влияние върху формиране на литературните му интереси оказва неговият вуйчо Вл. Попанастасов - поет хуморист. През 1910 г. се завръща в Кукуш и временно прекъсва образованието си, за да помага на баща си. След Междусъюзническата война (1913 г.) семейството му се премества в София. Учи в Техническото училище (1913-1917 г.), започва да печата стихотворения, разкази и фейлетони. През 1917 г. постъпва във Военното училище. По време на Владайския бунт (1918 г.) е изпратен заедно с юнкерите срещу разбунтувалите се войници. Впоследствие напуска Военното училище. В София живее в работническия квартал Ючбунар, увлича се от комунистическите идеи. Включва се в дейността на комунистическата младежка организация. Член е на БКП (т.с.) от 1921 г. През този период написва цикъл стихотворения, с които проповядва т.нар. “революционни” идеи на Коминтерна (1920-1921 г.). Автор е на: “Зимни вечери”, “Приказка за жълтата гостенка”, “Приказка за стълбата”. Заболява от туберкулоза и умира. Дебютира с хумористичен разказ във в-к “К’во да е” (1915 г.). В сп. “Червен смях” помества революционните си стихотворения. През 1922 г. заедно с брат си Т. Измирлиев основават и редактират хумористичното сп. “Маскарад”. Издава единствената си стихосбирка “Да бъде ден!” през 1922 г. \r\n \r\n \r\n На тази дата умират: \r\n 1949 г. \r\nУмира Анастас Георгиев Бендерев - българин, генерал от руската армия. Роден е в Горна Оряховица на 25 март 1859 г. Участва в четата на Георги Измирлиев и Тодор Велков през 1876 г. Завършва Военното училище в София (1879 г.), Николаевска академия на генералния щаб (1885 г.) и кавалерийска школа в Санкт Петербург. През Сръбско-българската война (1885 г.) командва десния участък на Сливнишката позиция, проявява инициатива и спомага за спечелване на сражението, което определя изхода на войната. Участва в преврата на 9 август 1886 г. Емигрира в Русия. В руската армия достига чин генерал-лейтенант. Бендерев е автор на трудове за войните през 1885 г., географията и статистиката на Македония и др. След края на Първа световна война той се завръща в България. Издава книга \"История на българското опълчение\" (1930 г.). \r\n \r\n \r\n 1422 г. \r\nУмира Константин Видински - син и наследник на видинския цар Иван Срацимир, провъзгласен за “млад цар” още докато баща му е жив. През 1394 г. заедно с Йоасаф Бдински Константин посещава наскоро завладяната столица Търново за преговори с османските власти, при което са му дарени мощите на св. Петка Търновска. Предполага се, че към 1396 г. или 1397 г., когато султан Баязид I достига Видин, Иван Срацимир е пленен и хвърлен в затвора в турската столица Бурса. Съществуват различни версии за съдбата на Константин по това време- според едни той търси убежище в Унгария. Според други- Константин остава като османски васал във Видин. През 1402-1403 г. започва действие срещу турците, като се възползва от катастрофата при Анкара (1402 г.). Според писмо на унгарския крал Сигизмунд (1404 г.) Константин е “прославен император на България” и унгарски съюзник срещу турците. През 1408-1413 г. (т. нар. въстание на Константин и Фружин) Константин, подкрепян от братовчед си Фружин (син на Иван Шишман) предприема мащабни освободителни действия, съпътствани от някои неуспехи (например в борбата със султан Муса). През 1413 г. Константин преминава на страната на султан Мехмед I и след победата над Муса при Чамурли (с. Шишманово, Софийско - днес под водите на язовир Искър) продължава да управлява Видинското царство. Съдбата на Видинската държава е неясна, като е най-вероятно последните остатъци от самостоятелната българска власт да са унищожени през 1422 г. от войските на султан Мурад II. След окончателната гибел на царството Константин бяга в Унгария, скоро след което се установява и умира в сръбската столица Белград. \r\n \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.09.17", "title": "Денят 17 септември в българската история"}
{"url": "http://www.focus-news.net/news/2019/09/17/2699424/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 17 септември. Това съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Арх. Пенчо Койчев“ във вилна зона „Малинова долина“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „арх. Антон Торньов“, ул. „арх. Пенчо Койчев“, ул. „арх. Алекси Начев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „арх. Антон Торньов“ ъгъла с ул. „проф. Юрдан Данчов“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изключване на уличен водопровод на бул. „Цветан Лазаров“ в НПЗ „Слатина“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: бул. „проф. Цветан Лазаров“ от бул. „Асен Йорданов“ до ул. „Боян Магесник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „проф. Цветан Лазаров“ 13.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/17/2699425/kathimerini-mitsotakis-shte-se-sreshtne-s-tramp-na-24-septemvri-v-nyu-york.html", "text": "На 24 септември в кулоарите на Общото събрание на ООН в Ню Йорк ще се състои среща между премиера на Гърция Кириакос Мицотакис и президента на САЩ Доналд Тръмп, пише електронното издание на вестник  Kathimerini . \r\nСпоред информацията на източници на АНА-МПА, гръцкият министър председател ще се срещне с няколко световни лидери в хода на събитието, което ще се проведе от 17 до 30 септември, като сред тях е и президентът на Турция Реджеп Таийп Ердоган, с когото ще се срещне на 25 септември. \r\nГоворителят на гръцкото правителство Стелиос Пецас заяви, че Атина възнамерява да използва възможността да обсъди все по-агресивното поведение на Турция в Егейско море и Източното Средиземноморие и конкретно нейните енергийни планове край брега на Кипър. \r\n \r\nПревод и редакция:", "date": "2019.09.17", "title": "Kathimerini: Мицотакис ще се срещне с Тръмп на 24 септември в Ню Йорк"}
{"url": "http://www.focus-news.net/news/2019/09/17/2699421/afp-izbiratelnite-sektsii-v-izrael-otvoriha.html", "text": "Избирателните секции в Израел отвориха за вторите парламентарни избори в рамките на 5 месеца, на които действащият премиер Бенямин Нетаняху ще се опита да спечели нов мандат и да стане най-дълго служилият министър-председател на еврейската държава, предава  AFP . \r\nСекциите отвориха в 7 часа  и ще затворят в 22:00 в повечето райони. Както и на изборите през април, основният съперник на дясната „Ликуд“, оглавявана от Нетаняху, е съюзът „Синьо и бяло“ на бившия началник на Генералния щаб Бени Ганц. \r\nОт решаващо значение ще бъде и представянето на партия „Наш дом Израел“ на бившия външен и военен министър Авигдор Либерман, който се оказва ключова фигура при комбинациите за формиране на управляващо мнозинство. \r\n \r\nПревод и редакция:", "date": "2019.09.17", "title": "AFP: Избирателните секции в Израел отвориха"}
{"url": "http://www.focus-news.net/news/2019/09/17/2699418/pravoslavnata-tsarkva-chestva-pametta-na-svetata-mayka-sofiya-i-neynite-dashteri-svetite-vyara-nadezhda-i-lyubov.html", "text": "На 17 септември Православната църква чества паметта на светата майка София и нейните дъщери светите Вяра, Надежда и Любов. В празничния ден, на 17 септември, светата Литургия ще бъде възглавена от Негово Светейшество Българския патриарх и Софийски митрополит Неофит. Начало на св. Литургия – 09.00 часа. Празникът ще продължи с тържествен водосвет пред църквата „Св. София\" и официална церемония по издигане знамето на град София. Начало на водосвета - 11.30 ч. \r\nПреданието разказва, че при царуването на император Адриан в Рим живеела една вдовица, по рождение италианка, на име София, което в превод означава премъдрост. Тя била християнка и съобразно с името си водела благоразумен живот. \r\nВ честното си съпружество София родила три дъщери, на които дала имената на трите християнски добродетели: първата нарекла Вяра, втората - Надежда, а третата - Любов. Скоро след раждането на третата дъщеря София изгубила съпруга си. Останала вдовица, тя продължавала да живее благочестиво, угаждайки на Бога с молитва, пост и милостиня. Тя възпитавала дъщерите си като премъдра майка: стараела се да ги научи да проявяват в живота онези християнски добродетели, чиито имена носели. София ги възпитавала в любов към Господа Исус Христос. Четирите не скривали своята вяра в Христа и я изповядвали открито. Слухът за тяхната премъдрост и красота се разпространил из целия Рим. Чул за тях и началникът на областта Антиох и пожелал да ги види. Но още щом ги зърнал, се убедил, че са християнки, защото не желаели да скриват вярата си в Христа, не се съмнявали в надежда на Него и любовта им към Него не отслабвала. За всичко това Антиох известил Адриан и той побързал да прати слугите си, за да доведат девиците при него. Изпълнявайки царската заповед, слугите отишли в дома на София. Там видели, че тя поучава дъщерите си и й съобщили, че царят я вика заедно с тях. Когато застанали пред императора, всички присъстващи се изумили от спокойствието им, сякаш са ги повикали на светло тържество, а не на изтезание. Като видял техните благородни, светли и безстрашни лица, Адриан започнал да разпитва от кой род са, как се наричат и каква е вярата им. \r\nКато видял пред себе си толкова мъдра жена, царят не пожелал да започва дълга беседа с нея и да я съди, а отложил делото за друго време. Той пратил света София и дъщерите й при една знатна жена на име Паладия и й поръчал да ги наблюдава, а след три дни да ги доведе при него на съд. В дома на Паладия София имала достатъчно време да поучи дъщерите си и ден и нощ ги утвърждавала във вярата с вдъхновени от Бога слова. \r\nНа третия ден ги довели при беззаконния цар на съд. Адриан се опитал да ги убеди да принесат жертва на богинята Артемида, но младите момичета (Вяра била на 12 години, Надежда - на 10 и Любов - на 9 години) останали непреклонни, тогава императорът заповядал да ги изтезават жестоко. А майката била принудена да гледа нечовешките изтезания и страданията на децата си. Но тя проявила необикновена сила през цялото време. След като трите момичета били подложени една по една на различни изтезания, от които останали невредими, били посечени с меч, а императорът разрешил на света София да вземе телата на дъщерите си и да ги погребе. Три дни след кончината на децата си умира и майка им София, която също била погребана при тях. Църква почита и света София като мъченица, защото като майка тя изживяла със сърцето си ужасните мъчения за Христа на своите възлюбени дъщери. Мощите на светите мъченици София, Вяра, Надежда и Любов почиват от 777 г. в Елзас, Франция. На 17 септември имен ден празнуват всички, които носят името Вяра, Любов, Надежда, София (означава - мъдрост), Верадин, Верин, Драган, Драго, Драгомир, Люба, Любен, Любомир, Любомира, Надя, Севда.", "date": "2019.09.17", "title": "Православната църква чества паметта на светата майка София и нейните дъщери светите Вяра, Надежда и Любов"}
{"url": "http://www.focus-news.net/news/2019/09/17/2699429/kmetat-na-stara-zagora-zhivko-todorov-shte-se-sreshtne-s-evropeyskiya-vitseshampion-po-taekundo-daniel-ladzhev.html", "text": "От 11.30 часа, в зала 203 на Община Стара Загора кметът Живко Тодоров ще се срещне с европейския вицешампион по таекундо Даниел Ладжев. Това съобщиха от  Община Стара Загора . Състезателят на ТК „Августа“ – Стара Загора извоюва титлата по време на европейското първенство по таекуондо за младежи и девойки до 21 години, провело се в град Хелзинборг в началото на септември.", "date": "2019.09.17", "title": "Кметът на Стара Загора Живко Тодоров ще се срещне с европейския вицешампион по таекундо Даниел Ладжев"}
{"url": "http://www.focus-news.net/news/2019/09/17/2699426/vavezhda-se-vremenno-organizatsiya-na-dvizhenieto-za-provezhdane-na-ofitsialna-tseremoniya-za-denya-na-sofiya.html", "text": "Въвежда се временно организация на движението за провеждане на официална церемония за Деня на София. Това съобщиха от  Столична община . \r\nЗабранява се престоят и паркирането, както следва:  \r\n- От 07.00 часа до приключване на мероприятието на 17 септември 2019 г. на:  \r\n- северозападната дъга на пл. „Св. Александър Невски” между ул. „Оборище” и ул. „11-ти август”;  \r\n- северната дъга на пл. „Св. Александър Невски” между ул. „11-ти август” и ул. „Дунав“;  \r\n- ул. „Оборище” между ул. „Г.С.Раковски” и пл. „Св. Александър Невски”.  \r\nОт 08.00 до 18.00 часа на 17 септември 2019 г., с изключение на автомобилите на служителите на общинска администрация и извън местата в режим на платено паркиране „служебен абонамент” на:  \r\n- пл. „Николай Гяуров”;  \r\n- ул. „Московска” между ул. „Г.С.Раковски” и бариерата на английското посолство.  \r\nОт 08.00 часа до приключване на мероприятието на 17 септември 2019 г. да се забрани влизането на пътни превозни средства по ул. „Оборище” между ул. „Г.С.Раковски” и ул. „11-ти август”.  \r\nСтоличната дирекция на вътрешните работи осигурява охрана, постове за контрол и регулиране на движението.", "date": "2019.09.17", "title": "Въвежда се временно организация на движението за провеждане на официална церемония за Деня на София"}
{"url": "http://www.focus-news.net/news/2019/09/17/2699427/denyat-17-septemvri-v-svetovnata-istoriya.html", "text": "1176 г. - в битката при Мириокефалион селджуките на Румския султанат разбиват армията на византийския император Мануил І Комнин; \r\nКонституционният конвент във Филаделфия приема през 1787 г. новата редакция на Конституцията на САЩ, според която страната се превръща от съюз на отделни независими щати във федерация. \r\n1809 г. - подписан е Фридрихсхаймският мирен договор. Той е сключен между Русия и Швеция. С него завършва Руско-шведската война (1808-1809 г.), в която Швеция е победена.  \r\n1908 г. - първият американски военен пилот Томас Селфридж загива по време на демонстрация. Той е първата жертва в историята на авиацията \r\nПрез 1942 г. британският премиер Сър Уинстън Чърчил посещава Москва и обсъжда със Сталин възможностите за съвместни действия срещу Хитлер във Втората световна война. \r\n1953 г. - извършена е първата успешна операция по разделянето на  сиамски близнаци \r\nНАСА за първи път показва пред публика космическа совалка. \r\nНа тази дата са родени: През 1843 г. руският военачалник, генерал от пехотата, Михаил Дмитриевич Скобелев. През 1898 г. - българският поет и писател - Христо Смирненски. През 1857 г. - Константин Едуардович Циолковски – руски учен, изследовател и изобретател в областта на аеродинамиката, ракетодинамиката, теорията на самолета и дирижабъла; основоположник на съвременната космонавтика. През 1942 г. - двукратният олимпийски шампион по свободна борба Петър Киров. През 1950 г. българският цигулар  Минчо Минчев, а през 1960 г. - британският пилот от Формула 1 - Деймън Хил. \r\nНа тази дата умират: През 1422 г. - синът и наследник на видинския цар Иван Срацимир - Константин Видински. През 1949 г. – ген. Анастас Бендерев, участник в българското опълчение, автор на трудове за войните. \r\n \r\n2015 г. \r\nЗеметресение с магнитуд 8.3 е регистрирано в Чили. Вълни цунами достигат до центровете на няколко града, включително Кокимбо и Валпараисо. Евакуирани са около един милион човека. \r\n \r\n2014 г. \r\nВулканът Майон във Филипините се активира. Над 12 000 жители са евакуирани, а извеждането на хора от застрашените райони продължава заради опастност от масивно изригване. От 600 години Майон е изригвал над 50 пъти, за последен път през 2009 г. Най-разрушително е изригването през зимата на 1814 г. взело 1200 жертви. \r\n \r\n2013 г. \r\nЛабораторията Джаксън в САЩ съобщава за създаването на молекули, способни да провокират самоунищожение на ракови клетки. Според изследователите разработената технология е по-ефективна и безопасна от използваната до този момент химиотерапия. \r\n \r\n2012 г. \r\nПолицията на Ню Йорк арестува десетки активисти на „Окупирай Уол Стрийт“. \r\n \r\n2011 г. \r\nНа извънредните парламентарни избори в Латвия побеждава проруското партийно обединение „Център съгласие“ с 29,2%, Партията за реформи на бившия президент Валдис Затлерс получава 20,5% от гласовете, а политическият блок \"Единство\" на министър-председателя Валдис Домбровскис - 18,2%. \r\n \r\n2006 г. \r\nВ самопровъзгласилата се Приднестровска Молдовска Република се произвежда референдум за независимост. По данни на Централната избирателна комисия на републиката, над 390 хил. души (населението на непризнатата република е около 550 хил. души) се очаква да дадат своя глас. В избирателните списъци са записани 392 937 местни жители. Ще бъдат организирани 262 избирателни участъка. На референдума ще бъдат поставени въпросите: ”Смятате ли, че е възможно да се запази курсът към международно признаване на Приднестровската молдовска република и включването й в състава на Руската федерация?” и “Смятате ли, че е възможно Приднестровската молдовска република да влезе в състава на Република Молдова?” \r\nВ Централната избирателна комисия е изтеглен жребият за реда на кандидатите в бюлетината за гласуване на президентските избори на 22 октомври. \r\n \r\n1993 г. \r\nПоследните съветски войници напускат Полша \r\n \r\n1991 г. \r\nЛатвия, Литва, Естония, Северна и Южна Корея стават членове на ООН. \r\n \r\n1988 г. \r\nВ Сеул започват XXIV Олимпийски игри. \r\n \r\n1978 г. \r\nПодписано е споразумението между Египет и Израел в Кеймп-Дейвид, с което се слага край на военните действия и се признават правата на палестинците. \r\n \r\n1976 г. \r\nНАСА за първи път показва пред публика космическа совалка. \r\nНАСА е национално управление по аеронавтика и изследване на космическото пространство. Ведомството е създадено в САЩ през 1958 г. Разработва програми за космически полети, създаване на космически кораби и др. Обединява над 10 центъра, между които космическият център \"Л. Джонсън\" в Хюстън (Тексас), центърът \"Маршал\" в Хантсвил (Алабама), центърът \"Дж. Кенеди\" на Кейп Канаверал (Флорида) и др. \r\n \r\n1953 г. \r\nИзвършена е първата успешна операция по разделянето на сиамски близнаци. \r\n \r\n1944 г. \r\nОт 17 септември до 10 ноември в хода на Втората световна война се провежда Холандската операция. Това е операция на англо-американските войски, чиято цел е да бъде завладяно предмостие в района на долното течение на река Рейн и да се създадат условия за настъпление към Рур. Войските на съюзниците имат числено превъзходство над германските войски. Съюзническите войски за 55 дни се придвижват на 45-90 км на 200-километров фронт и завладяват югозападната част на Холандия, но поради силната съпротива на противника преминават към отбрана, без да достигнат поставените цели. \r\n \r\n \r\n1942 г. \r\nБританският премиер Уинстън Чърчил посещава Москва и обсъжда със Сталин възможностите за съвместни действия срещу Хитлер във Втората световна война. \r\nСър Уинстън Чърчил е британски политик, държавник и писател от 20 век, носител на Нобелова награда за литература (1953 г.). Роден е на 30 ноември 1874 г. Произхожда от семейството на херцозите Марлборо. Образование получава в елитарното училище Хароу и военно кавалерийско училище. Служи в Индия (1896-1898 г.), участва в потушаване на въстание по северозападните й граници. По време на Англо-бурската война (1899-1902 г.) е военен кореспондент в Южна Африка. Избран е в Парламента като депутат от Консервативната партия (1900 г.). По конюнктурни съображения преминава в Либералната партия (1904 г.). Бил министър в няколко британски правителства, както и министър-председател. \r\nПрез 30-те години се обявява против външната политика на кабинета на С. Болдуин - Н. Чембърлейн; смята, че тази политика е крайно рискована и вредна за Великобритания, човечеството и световната демокрация. След намесата на Великобритания във Втората световна война е назначен за военноморски министър в правителството на Н. Чембърлейн (септември 1939 г.). През май 1940 г. е министър-председател на коалиционно правителство. Организира и ръководи енергично преустройството на целия живот в Англия и сплотява силите на народа за борба срещу Германия, нейните съюзници и настъплението на фашизма. Издига лозунга \"Победа на всяка цена\". \r\nСлед 22 юни 1941 г. е инициатор за създаване на съюз на всички антифашистки сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участвува в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз. \r\nВ отговор на политиката на Сталин в Източна Европа и издигането на “желязна завеса” по границите на източноевропейските страни Чърчил (в речта си на 5 март 1946 г. в гр. Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на войнстващия комунизъм. Тази реч се смята за началото на “студената война”. \r\nПрез 1951-1955 г. е отново министър-председател; поради пределна възраст излиза в оставка и се оттегля от активна политическа дейност. Умира на 24 януари 1965 г. \r\n \r\n1908 г.  \r\nПървият американски военен пилот Томас Селфридж загива по време на демонстрация. Той е първата жертва в историята на авиацията \r\n \r\n \r\n1903 г. \r\nНа среща във Виена, провеждаща се на 17 и 18 септември кайзерите Франц-Йосиф и Вилхелм II подкрепят Виенската реформена програма за Македония. \r\nВиенската програма за реформи в Македония (пъдарските реформи) е одобрена на 8 февруари 1903 г. от Великите сили. На 23 февруари 1903 г. след продължителен български натиск (изпратени ноти от 9 април, 24 юни и 3 юли 1902 г.) султанът приема австро-руския проект за реформи. Той е изработен след Горноджумайското въстание (1902 г.) и има за цел да предотврати ново революционно надигане на християнското население в Македония. За да попречи на намесата на Великите сили във вътрешните дела на империята, султанът бърза да обяви, че започва реформи в европейските владения. Хилми паша е назначен за главен инспектор, който да следи за прилагането на реформите в европейските вилаети. Великите сили не остават удовлетворени от предвижданите от турското правителство мероприятия и изработват нов проект за реформи. Според него с помощта на чуждестранни офицери трябва да се реорганизират турската жандармерия и полиция. Предвижда се заменяне на натуралния десятък с поземлен данък и обособяване на отделен бюджет за вилаетите; в християнските села за пъдари да бъдат назначавани само християни. Турското правителство възприема предложените му реформи, но не ги прилага на практика. \r\n \r\n1809 г. \r\nПодписан е Фридрихсхаймският мирен договор. Той е сключен между Русия и Швеция. С него завършва Руско-шведската война (1808-1809 г.), в която Швеция е победена. \r\n \r\n1787 г. \r\nКонституционният конвент във Филаделфия приема новата (и последна) редакция на Конституцията на САЩ, според която страната се превръща от съюз на отделни независими щати във федерация. Държавен глава и върховен главнокомандващ е президентът, законодателната власт е в ръцете на двукамарния Конгрес, а съдебната се упражнява от Върховния съд. \r\n \r\n1630 г. \r\nСвоето официално название получава американският град Бостън, наречен така от заселниците по името на английския град в гафство Линкълншир \r\n \r\n1176 г. \r\nВ битката при Мириокефалион селджуките на Румския султанат разбиват армията на византийския император Мануил І Комнин. \r\n На тази дата са родени: \r\n \r\n1973 г. \r\nРодена е Анастейша (псевдоним на Анастейша Нюкърк) - американска поппевица. На 14 години заедно с родителите си се премества в Ню Йорк. На 13 години Анастейша се появява в Club MTV и участва в два клипа на \"Salt-N-Pepa\". През 1999 г. тя е финалист в състезанието за таланти на MTV \"The Cut\", след което подписва договор с \"Epic Rec\". Дебютният й албум \"Not That Kind\" (2000 г.), получава признание в Европа, но не и в САЩ. В Европа той е продаден в повече от 2 млн. екземпляра, а песните \"I’m Outta Love\" и \"Not That Kind\" стават хитове. Едва след специалното американско издание на албума (март 2001 г.), Анастейша е оценена и в родината си. Истинската слава за нея идва след албума \"Freak Of Nature\" (юни 2002 г.). \r\n \r\n1901 г. \r\nРоден е Франсис Чичестър, англичанин, извършил през 1966 - 1967 г. първото самотно околосветско пътешествие с яхта “Джипси–Мот ІV”; \r\n \r\n1857 г. \r\nРоден е Константин Едуардович Циолковски – руски учен, изследовател и изобретател в областта на аеродинамиката, ракетодинамиката, теорията на самолета и дирижабъла; основоположник на съвременната космонавтика. \r\n \r\n1843 г. \r\nРоден е Михаил Дмитриевич Скобелев – руски военачалник, генерал от пехотата. В похода срещу Хива в Средна Азия (1873-1876 г.) е началник на наказателната експедиция против метежите в Кокандското ханство и след това - генерал-губернатор на Ферганска губерния (1876 г.). Участва в Руско-турската война (1877-1878 г.), където показва изключителни способности на командир. По време на втория щурм на Плевен (18. (30 – нов стил) юли 1877 г.) командва казашка бригада. За блестящата победа при Ловеч (22 август / 3 септември 1877 г.) е произведен в чин генерал-лейтенант. По време на третия щурм на Плевен 30-31 август (11-12 септември) успешно превзема редутите в южната част на Плевен, но не получава подкрепления и отстъпва с цената на много жертви. След това става командир на 16 дивизия и с нея осъществява трудния зимен преход през Стара планина. В сражението при Шейново (27-28 декември 1877 г. – 8-9 януари 1878 г.) осигурява разгрома на турската армия. Като командир на авангарда на руската армия превзема Одрин и през февруари 1878 г. – Сан Стефано. След войната е командир на корпус. През 1880-1881 г. е началник на т. нар. Ахал-текинска експедиция, по време на която Туркмения присъединена към Руска империя. Умира на 25 юни 1882 г. в Москва. \r\n \r\n На тази дата умират: \r\n \r\n1994 г. \r\nУмира Карл Попър, британски философ от австрийски произход \r\n \r\n1980 г. \r\nВ Парагвай е убит бившият диктатор на Никарагуа Анастасио Сомоса. \r\n \r\n1877 г. \r\nУмира Уйлям Хенри Фокс Талбот - английски учен, един от изобретателите на фотографията. \r\n \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.17", "title": "Денят 17 септември в световната история"}
{"url": "http://www.focus-news.net/news/2019/09/17/2699423/tass-sled-provala-na-peytriat-putin-predlozhi-na-sauditska-arabiya-da-si-kupi-s-300-i-s-400.html", "text": "Русия е готова да помогне на Саудитска Арабия да се защити, ако ръководството й вземе решение да купи руско оръжие. Това заяви президентът на Русия Владимир Путин, цитиран от  ТАСС. \r\n„Що се касае до помощта за Саудитска Арабия. В Корана се казва, че всякакъв вид насилие е неприемлив, освен защитата на своя род. За да защити „своя род“, своята страна, ние сме готови да окажем съответстващата помощ на Саудитска Арабия, а политическото ръководство на Саудитска Арабия е достатъчно да вземе мъдро държавно решение, както това направиха вече ръководителите на Иран, закупувайки С-300 и както направи президентът (на Турция Реджеп Таийп) Ердоган, купувайки от Русия най-новите системи за противовъздушна отбрана С-400 „Триумф“. Те ще защитят надеждно всички инфраструктурни обекти на Саудитска Арабия“, подчерта Путин. \r\nТой потвърди също, че в хода на преговорите в Анкара с лидерите на Турция и Иран не е обсъждана ситуацията с атаката срещу саудитските петролни обекти. \r\nДържавният глава припомни позицията на Русия за кризата в Йемен. „Първо, в Йемен има много сериозна хуманитарна катастрофа. Ние самите сме готови да помогнем на хората и призоваваме всички, които могат да го направят, да последват нашия пример“, отбеляза руският лидер. \r\n„Второ, ние считаме, че най-добрият начин за разрешаване на тази криза е договорка между страните, които са въвлечени в конфликта“, продължи Путин. „Не мога да си спомня редовете от свещения Коран, където се казва „Спомнете си милостта на Аллах. Вие някога сте били врагове, Аллах е примирил сърцата ви и ви е направил братя“. Трябва да се изхожда именно от това“. \r\nВ нощта на 14 септември 10 дрона нападнаха саудитската национална петролна компания Saudi Aramco в източната част на страната. Нападнаха най-голямата нефтена рафинерия в света в близост до град Абкайк, където живеят много западни експерти, както и нефтената рафинерия в района на Хурайс, където се намира второто по големина нефтено находище на кралството. След атаките срещу тях избухна силен пожар. Отговорността за това действие поеха бунтовниците от йеменското движение Ансар Аллах (хусити). \r\n \r\nПревод и редакция:", "date": "2019.09.17", "title": "ТАСС: След провала на „Пейтриът“: Путин предложи на Саудитска Арабия да си купи С-300 и С-400"}
{"url": "http://www.focus-news.net/news/2019/09/17/2699431/nyama-postradali-hora-pri-intsidenta-sas-zapaliliya-se-tir-v-rayona-na-156-km-na-am-trakiya.html", "text": "Няма пострадали хора при инцидента със запалилия се ТИР в района на 156 км на АМ „Тракия“. Това съобщиха от пресцентъра на  МВР . Огромна колона от автомобили се е образувала в пловдивския участък на АМ „Тракия“ в посока Бургас. Причината е възникнал пожар по време на движение в ТИР, превозващ гуми. Три екипа на пожарната осъществяват гасителните действия. До приключването им трафикът се насочва по обходен маршрут от разклона за Войводиново по източнообходния път към Поповица. \r\nВодачите да се съобразяват с разпорежданията на полицейските служители от ОДМВР - Пловдив, които подпомагат движението", "date": "2019.09.17", "title": "Няма пострадали хора при инцидента със запалилия се ТИР в района на 156 км на АМ „Тракия“"}
{"url": "http://www.focus-news.net/news/2019/09/17/2699432/stolichna-obshtina-organizira-praznichen-kontsert-po-povod-denya-na-sofiya.html", "text": "По случай Деня на София - 17 септември от 18.00 часа на открита сцена в градинката „Майчин дом“ на бул. „Христо Ботев“ в район „Сердика“ Столична община организира празничен концерт. Това съобщиха от пресцентъра на  Столична община . Празникът е част от Календара на културните събития на Общината.", "date": "2019.09.17", "title": "Столична община организира празничен концерт по повод Деня на София"}
{"url": "http://www.focus-news.net/news/2019/09/17/2699428/initsiativata-sofiya-gradski-vibratsii-140-udara-v-minuta-shte-se-sastoi-na-ploshtad-knyaz-aleksandar-i.html", "text": "Инициативата „София градски вибрации-140 удара в минута“ ще се състои на 17 септември 2019 г. на площад „Княз Александър I“ от 20.30 – 22.00 ч. Това съобщиха от пресцентъра на  Столична община . „София градски вибрации-140 удара в минута“ - аудио-визуален спектакъл, 3D mapping, музика на живо и VJ шоу са създадени специално за Деня на София. Със специалното участие на Деси Андонова, Ина Кънчева и Космическите гласове от България. Музиката за събитието е осигурена от DJ Иван Шопов и пианиста Димитър Бодуров, а визията и 3D мапинга са дело на Весела Данчева и екип от Компот Колектив – автори на едни от най-представителните съвременни анимации за България. Визуалното шоу по време на концерта ще бъде създадено от Лора Шопова. Поканата е за всички, а входът за събитието е свободен.  \r\n„София градски вибрации – 140 удара в минута“ ще представи образи от звуци и картини, създадени от популярни млади творци от различни жанрове и стилове, които изграждат пулса на града ни до кулминацията от 140 удара в минута. Спектакълът е посветен на 140-годишнината на София като столица на България. \r\nСъбитието се организира от Столична община и Фондация “Културни перспективи” по случай Деня на София в партньорство с Министерство на образованието и науката в рамките на Международния конкурс за млади учени EUCYS 2019.  \r\nПроектът е част от „КУЛТУРАМА” - фестивал на Фондация „Културни перспективи”.", "date": "2019.09.17", "title": "Инициативата „София градски вибрации-140 удара в минута“ ще се състои на площад „Княз Александър I“"}
{"url": "http://www.focus-news.net/news/2019/09/17/2699416/sporazumenieto-mezhdu-tsik-i-sem-shte-bade-podpisano-dnes.html", "text": "В 12.00 часа ще бъде подписано споразумение между Централната избирателна комисия и Съвета за електронни медии. Това съобщиха от пресцентъра на  Централната избирателна комисия . Споразумението определя принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за произвеждане на изборите за общински съветници и за кметове на 27 октомври 2019 г. \r\nСпоразумението ще бъде подписано от председателя на ЦИК г-жа Стефка Стоева и председателя на СЕМ г-жа София Владимирова. \r\nПодписването ще се състои в пресклуба на Народното събрание, пл. „Княз Александър І“ №1, вход откъм Националната художествена галерия.", "date": "2019.09.17", "title": "Споразумението между ЦИК и СЕМ ще бъде подписано днес"}
{"url": "http://www.focus-news.net/news/2019/09/17/2699435/v-oblastna-administratsiya-pernik-shte-se-provede-rabotna-sreshta-vav-vrazka-organiziraneto-i-provezhdaneto-na-mestnite-izbori-v-oblastta.html", "text": "От 10.30 часа в зала „Струма“ на Областна администрация – Перник ще се проведе работна среща във връзка организирането и провеждането на местните избори в област Перник. Това съобщиха от пресцентъра на  Областната администрация .", "date": "2019.09.17", "title": "В Областна администрация – Перник ще се проведе работна среща във връзка организирането и провеждането на местните избори в областта"}
{"url": "http://www.focus-news.net/news/2019/09/17/2699430/politico-bivshiyat-italianski-premier-mateo-rentsi-napuska-demokraticheskata-partiya-i-sazdava-nova-fraktsiya.html", "text": "Бившият италиански премиер Матео Ренци напуска „Демократическата партия“ (ДП) и създава нова центристка група, пише европейската редакция на  Politico. \r\nРешението ще бъде обявено във вторник сутринта в рамките на интервю пред лявоцентристкия ежедневник Il Giornale. Според двама служители на ДП и главния редактор на вестника Алесандро Салусти, Ренци ще създаде нова партия в долната камара на парламента, докато в Сената (където не могат да бъдат създавани нови групи след започване на мандата на народното събрание) група законодатели ще напуснат ДП и ще станат независими. \r\nВ интервюто пред Il Giornale Ренци ще каже, че е позвънил на премиера Джузепе Конте в понеделник, за да го информира за решението си и да каже, че продължава да е лоялен на новото правителство на ДП и „Движението 5 Звезди“. Освен това бившият министър-председател е получил обаждане от министъра на културата Дарио Франческини, който му е казал, че „прави голяма грешка и ще стане незначителен“. \r\nОчаква се решението да предизвика трусове в ДП и да отслаби управляващата коалиция в Италия. Двете партии нямат мнозинство в Сената и разчитат на подкрепата на крайно-лявата партия„Свободни и равни“, както и на независими сенатори. С напускането на Ренци, който също е сенатор, излизат още около 12 законодатели в Горната камара и той ще получи голяма власт над правителството. \r\nПарламентарните правила изискват новите групи в Камарата на представителите да имат най-малко 20 членове. Според депутат от ДП, някои от членовете на партията на Силвио Берлускони – „Форца Италия“, са готови да се присъединят към групата на бившия премиер. \r\nПо-рано този месец Ренци, който настояваше за формиране на съюз между ДП и Д5З, за да се избегнат предсрочни избори, заяви пред Politico, че възможното излизане от социалдемократическата партия е просто „скучен слух“. \r\nВ неделя обаче съюзникът на бившия премиер Еторе Росата заяви, че отделянето ще е „консенсусна раздяла“, но няколко часа по-късно лидерът на ДП Никола Цингарети даде ясно да се разбере, че няма такова нещо. В изказване на партийна конференция в Торино той каза: „Надявам се отделянето да не се случи. Единството на партията е абсолютно необходимо за демокрацията и за стабилността на правителството“. \r\n \r\nПревод и редакция:", "date": "2019.09.17", "title": "Politico: Бившият италиански премиер Матео Ренци напуска „Демократическата партия“ и създава нова фракция"}
{"url": "http://www.focus-news.net/news/2019/09/17/2699434/otkriva-se-mezhdunarodniyat-festival-za-dokumentalno-istorichesko-kino-v-burgas.html", "text": "С филма \"Дворците на народа\" на Мартичка Божилова, Борис Мисирков и Георги Богданов ще бъде открит Международният фестивал за документално историческо кино в Бургас DOCK` 2019. Събитието ще се състои в зала \"Ахело\" в Гранд хотел и СПА \"Приморец\" от 17.00 часа. Това съобщиха от пресцентъра на  община Бургас . \r\nЛентата е първият филм от състезателната програма и дава нов, изключително интересен поглед към пет от най-знаковите сгради от комунистическите времена - от Университета \"Ломоносов\" в Москва до Двореца на Чаушеску (Палата на парламента) в Букурещ. Събитията от встъпителния ден на DOCK ще продължат със затворен коктейл за гостите на откриването. На него ще присъстват актьори, режисьори, сценаристи от лентите, част от афиша на фестивала. \r\nОфициалната конкурсна програма включва десет филма, които ще се състезават за голямата награда на DOCK. Прожекциите ще бъдат в КЦ \"Морско казино\" и Експозиционен център \"Флора\". След края на всяка прожекция ще има беседи, свързани с конкретния филм. Входът за всички прожекции е свободен. \r\nПобедител сред десетте заглавия от състезателната програма ще избере висококвалифицирано международно жури с председател кинорежисьорът Иглика Трифонова и членове: операторът, фотограф, продуцент и автор на визуални кампании Георги Богданов; авторът на десетки статии, изложби, европейски проекти Гюнтер Фурман (Германия), археологът-византинист Никос Мердзимекис (Гърция); един от най-известните филмови монтажисти в света, носител на множество награди Александър Бернер (Германия). \r\nDOCK включва и допълнителна, специална програма \"Българският възход и падения\". Тя представя изключителни ленти, посветени на знакови личности и моменти от нашата история - цар Борис III и края на Втората световна война, алпиниста Христо Проданов, Гена Димитрова, Христо Стоичков, Генерал Владимир Вазов, Нешка Робева и Златните момичета, филм за българските щангисти, лентата \"Формулата на Тео\" и други. \r\nВ сътрудничество с РУО Бургас, на 18, 19 и 20 септември ще се проведат и три специални прожекции под надслов \"Академия\". Те са предназначени само за ученици. Включват заглавията, посветени на цар Борис III и генерал Вазов от съпътстващата програма, както и филмът \"Трънливият друм\", посветен на българския духовник, интелектуалец и политик Васил Друмев. След всяка от прожекциите ще следва академична лекция с водещи български учени и преподаватели. \r\nНаграждаването и официалното закриване на II Международен фестивал за историческо документално кино DOCK ще бъде на 22 септември от 21 часа в Експоцентър \"Флора\". \r\nОснователи и селекционери на кино форума са Петър Стоянович и Димитър Стоянович. Той е част от културната програма на Община Бургас и се организира с нейната финансова подкрепа. Художествен директор е Лъчезар Аврамов. Мисията на фестивала е да се превърне в едно от най-стойностните събития в областта на културата в България, с принос към опознаването на световната история по атрактивен и запомнящ се начин.", "date": "2019.09.17", "title": "Открива се Международният фестивал за документално историческо кино в Бургас"}
{"url": "http://www.focus-news.net/news/2019/09/17/2699437/izlozhba-choveshkoto-litse-na-cheteneto-shte-bade-otkrita-v-obshtinska-biblioteka-iskra-v-kazanlak.html", "text": "Изложба „Човешкото лице на четенето” ще бъде открита в Общинска библиотека „Искра”, каза за  Радио „Фокус”  директорът на библиотеката Анна Кожухарова. Тя поясни, че изложбата е част от инициативите, с които културният институт се включва в Европейските дни на наследството- 2019 година. „Всички знаем за ползите от четенето на книги. Знаем, че книгите ни правят хора. Те са приятели и изживени животи”, подчерта Кожухарова и поясни, че желанието на библиотечния екип е да покаже, че четящият човек не е самотен, той е красив и одухотворен и хора на различна възраст, с различни религии, професии, социален статус, от различни държави четат със страст и увлечение на различни места, по различни поводи и време.  \r\nИзложбата ще бъде открита от 17.00 часа във фоайето на Библиотека „Искра”, където ще остане до 7 октомври. \r\nСлавяна ГАЙДАРОВА", "date": "2019.09.17", "title": "Изложба „Човешкото лице на четенето” ще бъде открита в Общинска библиотека „Искра” в Казанлък"}
{"url": "http://www.focus-news.net/news/2019/09/17/2699752/prof-aleksandar-marinov-golemite-partiite-imat-interes-kampaniyata-da-proticha-letargichno.html", "text": "Големите партиите имат интерес кампанията да протича летаргично. Това каза за предаването „Това е България“ на  Радио „Фокус“  проф. Александър Маринов. Той обясни, че в градове като София, Пловдив и Варна се появяват кандидати, които могат да оспорят статуквото, а това може да активизира гласоподавателите. „Тези избори ще бъдат симптоматични. Те ще бъдат избор между статукво и промяна. Дали ще се надигне някаква вълна на желание за промяна, от гледна точка не само на решението кой да бъде подкрепен като кандидат за кмет или общински съветници, а въобще на каква вълна ще премине предизборната кампания. Как една част поне от гражданството, по-активната част от обществото, ще участва в тази кампания. С какви претенции, с каква степен на взискателност“, допълни той. \r\nПроф. Александър Маринов каза още, че на много места в страната нагласите натежават в полза на промяна на статуквото, но е важно да се стигне до същностна промяна в политиката. Проф. Маринов добави, че в София има много построени неща, но въпросът е дали огромният бюджет на столицата е разходван правилно и дали новите придобивки са най-добрите като качество, количество и разпределение на територията на гарда.  \r\n \r\nЦоня СЪБЧЕВА", "date": "2019.09.17", "title": "Проф. Александър Маринов: Големите партиите имат интерес кампанията да протича летаргично"}
{"url": "http://www.focus-news.net/news/2019/09/17/2699440/zabranyava-se-dvizhenieto-i-parkiraneto-na-patni-prevozni-sredstva-po-ul-dimitar-donchev-doktora-v-kavarna.html", "text": "Забранява се движението и паркирането на пътни превозни средства от 08,00 до 17,00 часа по ул. „Димитър Дончев – Доктора“ в Каварна заради извършване на дейности по кастрене на дървета. За осигуряване на безопасността на движението е необходимо да се използва обходен маршрут по ул. „Кап.Д.Добрев“, предаде кореспондентът на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Ремонтни дейности се извършват по част от третокласния път Добрич – с. Балик. Срокът за приключване на ремонта е удължен до 15 септември. Движението на автомобили  се осъществява с повишено внимание. Ремонтира се асфалтова настилка. Участъкът е сигнализиран с пътни знаци. В Добрич времето е ясно и слънчево,  духа умерен вятър, температурата на въздуха е около 17 градуса.  \r\nЖулиета НИКОЛОВА", "date": "2019.09.17", "title": "Забранява се движението и паркирането на пътни превозни средства по ул. „Димитър Дончев – Доктора“ в Каварна"}
{"url": "http://www.focus-news.net/news/2019/09/17/2699438/v-remont-e-kraybrezhniyat-pat-mezhdu-balchik-i-kavarna.html", "text": "В ремонт е крайбрежният път между Балчик и Каварна. В момента се работи в отклонението за Тузлата. Там се изрязват храсти и клони на дървета над пътя. Поставят се бордюри, ще бъде изграден 250 метра тротоар в оживената част около болницата.Трасето от границата с община Каварна до Балчик ще бъде изцяло асфалтирано, предаде кореспондентът на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище. Ремонтът по част от третокласния път Добрич – с. Балик е предвидено да приключи до 30 септември тази година. Движението на автомобили  се осъществява с повишено внимание. Ремонтира се асфалтова настилка. Участъкът е сигнализиран с пътни знаци. Забранява се движението и паркирането на пътни превозни средства от 08:00 до 17:00 днес по ул. „Димитър Дончев – Доктора“ в Каварна заради извършване на дейности по кастрене на дървета. За осигуряване на безопасността на движението е необходимо да се използва обходен маршрут по ул. „Кап.Д.Добрев“. В Добрич времето е ясно и слънчево,  тихо е, температурата на въздуха е около 15 градуса.  \r\nЖулиета НИКОЛОВА", "date": "2019.09.17", "title": "В ремонт е крайбрежният път между Балчик и Каварна"}
{"url": "http://www.focus-news.net/news/2019/09/17/2699439/prepodavatel-ot-yuzu-neofit-rilski-predstavya-samostoyatelna-izlozhba-v-sofiya.html", "text": "На 17 септември от 18:30 часа в галерия „Аросита“ (София, ул. „Врабча“ 12 Б)  ще бъде представена самостоятелната изложба „Обърната сетивност“ на д-р Анна Покровнишка, която се реализира със съдействието на Сашо Стоицов. Това съобщиха от пресцентъра на  Югозападен университет „Неофит Рилски“ . Изложбата ще бъде открита от Ирина Дакова. \r\nЕкспозицията е свързана с експерименталните материали, пространството и социалното поведение на творбата. Използваните цветове и обемни конфигурации в произведенията позволяват на зрителя да възприеме тяхното съдържание. Разбирането на художествения израз в скулптурите е насочено към превръщането на сетивното възприятие в идейно осмисляне. \r\nСпоред концепцията външната реалност наистина е определена като „външна“, но тя прониква във вътрешната същност чрез своите изграждащи компоненти. По този начин сетивността се обръща и заема позиции на провокатор, когато нейното тълкуване се свързва с вътрешната душевна същност на произведението.", "date": "2019.09.17", "title": "Преподавател от ЮЗУ „Неофит Рилски“ представя самостоятелна изложба в София"}
{"url": "http://www.focus-news.net/news/2019/09/17/2699443/preminavaneto-na-avtomobili-nad-12-t-e-ogranicheno-po-tretoklasen-republikanski-pat-5009-selo-zornitsa-beli-plast-stremtsi-kardzhali.html", "text": "Преминаването на автомобили над 12 т. е ограничено  по третокласен републикански път 5009 село Зорница – Бели пласт – Стремци– Кърджали. Това съобщиха за   Радио \"Фокус  от ОПУ-Кърджали. Обходният маршрут е по път I-5 Хасково – Кърджали за МПС до 15 тона, за всички други МПС: по път III-507 Кърджали – Мост през село Мост в срок до края на годината. Да се осъществява с повишено внимание преминаването по второкласен републикански път II-59 в посока Крумовград–Хасково от км 36 до км 55, поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка  в срок до 30.09.2019 г. \r\nОграничено е преминаването по републикански път Хасково-Кърджали–Маказа в участъка Надлез Кирково – ГКПП „Маказа за МПС над 3,5 т. в срок до края на годината. \r\nПо републикански първокласен път Хасково-Черноочене–Кърджали, само в посоката от Черноочене към Кърджали е ограничено движението на МПС над 15 т., в срок до края на годината. Обходните маршрути са за: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\nДарина ДЕЕНИЧИНА", "date": "2019.09.17", "title": "Преминаването на автомобили над 12 т. е ограничено по третокласен републикански път 5009 село Зорница – Бели пласт – Стремци– Кърджали"}
{"url": "http://www.focus-news.net/news/2019/09/17/2699433/reuters-dzhonsan-shte-spazi-zakona-no-vapreki-tova-shte-izkara-velikobritaniya-ot-es-na-31-oktomvri.html", "text": "Британският премиер Борис Джонсън заяви, че ще спази закона, но въпреки това ще изкара Обединеното кралство от Европейския съюз в края на октомври, с или без сделка, предава  Reuters . \r\nЗакон, приет от парламента на Великобритания този месец, изисква Джонсън да поиска от ЕС за тримесечно забавяне на Брекзит, ако сделка не бъде одобрена до 19 октомври, въпреки че съобщенията на британските медии казват, че екипът му търси начини да го заобиколи. \r\nПопитан по време на интервю за Би Би Си как тще заобиколи закона, Джонсън отговори: „Ще спазя конституцията, ще се подчиня на закона, но ще излезем на 31 октомври. Жизненоважно е хората да разберат, че Обединеното кралство няма да иска удължаване... това, което ще правим, е да излезе на 31 октомври, с или без сделка“. \r\nПремиерът обаче не разкри подробности как възнамерява да избегне искането на отлагане, ако не бъде постигната сделка. \r\nНа въпрос на Би Би Си дали Великобритания е стабилна държава или такава изпаднала в хаос, Джонсън каза, че е „изключително стабилна“. \r\n„Просто е безсмислено да мислим, че демокрацията във Великобритания е по някакъв начин застрашена или икономиката на Обединеното кралство по някакъв начин е застрашена“, каза министър-председателят. \r\n„Преминаваме период на конституционна промяна, причинен от решението на хората да напуснат ЕС. Това винаги ще бъде логистично и практически трудно ... но ние ще го направим и ще го направим до 31 октомври“. \r\n \r\nПревод и редакция:", "date": "2019.09.17", "title": "Reuters: Джонсън ще спази закона, но въпреки това ще изкара Великобритания от ЕС на 31 октомври"}
{"url": "http://www.focus-news.net/news/2019/09/17/2699436/negovo-sveteyshestvo-balgarskiya-patriarh-i-sofiyski-mitropolit-neofit-shte-otsluzhi-arhiereyska-sveta-liturgiya-v-hram-sv-sofiya-premadrost-bozhiya.html", "text": "С Архиерейска света Литургия в древния софийски храм \"Св. София - Премъдрост Божия\" ще бъдат прославени Св. София и нейните дъщери светите Вяра, Надежда и Любов, предаде репортер на  Агенция „Фокус“ . \r\nНа 17 септември всяка година Православната църква прославя св. София и нейните дъщери - мъчениците Вяра, Надежда и Любов. По този повод във всички епархии на Българската православна църква се отслужва празнична света Литургия. Втори храмов празник чества древната софийска църква \"Св. София-Премъдрост Божия\". Денят се отбелязва и като празник на столицата. По този повод, с благословението и при молитвеното присъствие на Негово светейшество Българския патриарх и Софийски митрополит Неофит, в храм \"Св. София - Премъдрост Божия\" , ще бъде отслужена Архиерейска света Литургия.  \r\nНачалото й е от 9.00 часа.  \r\nНикола ПЕТКОВ", "date": "2019.09.17", "title": "Негово светейшество Българския патриарх и Софийски митрополит Неофит ще отслужи Архиерейска света Литургия в  храм \"Св. София - Премъдрост Божия\""}
{"url": "http://www.focus-news.net/news/2019/09/17/2699442/poradi-remontni-deynosti-sa-ogranicheni-nyakolko-otsechki-v-oblast-pazardzhik.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Движението по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.09.17", "title": "Поради ремонтни дейности са ограничени няколко отсечки в област Пазарджик"}
{"url": "http://www.focus-news.net/news/2019/09/17/2699444/kmetat-na-stara-zagora-zhivko-todorov-shte-otkrie-obnoveniya-pensionerski-klub-vasil-levski-v-stara-zagora.html", "text": "От 14.00 часа, кметът на Стара Загора Живко Тодоров ще се включи в тържеството за официалното откриване на обновения пенсионерски клуб „Васил Левски“ на ул. „Хан Аспарух“ №23 в града. Това съобщиха от пресцентъра на  Община Стара Загора . \r\nИзцяло бе обновена основната зала на клуба, както и санитарните помещения. Създаден бе и кухненски кът. Холандски доброволци дадоха своя труд и умения и допринесоха за освежаването, като част от дейностите на фондация „Вита – България“ и програмата „Мост между възрастните и децата в неравностойно положение“.", "date": "2019.09.17", "title": "Кметът на Стара Загора Живко Тодоров ще открие обновения пенсионерски клуб „Васил Левски“ в Стара Загора"}
{"url": "http://www.focus-news.net/news/2019/09/17/2699441/pregled-na-osnovnite-temi-v-dobrudzhanskiya-pechat.html", "text": "„Tърговският регистър отказа да впише новия борд на ВиК - Добрич“, съобщава на първа страница вестник  „Добруджанска трибуна“ . Управителният орган на водното дружество е изпълнил съдебното отстраняване на скандалния директор Тодор Гикински, но го е направил заместник-председател на същия. Решенията от последното заседание не са узаконени, защото не е спазена процедурата по промените, а документите не са окомплектовани по надлежния ред. В рубриката „Новини“ - „Много отличия и емоции на празника на плодородието“. С 24 щанда са се представили обществени организации и частни производители в шабленско. Гости на тържеството са били пенсионери от община Терешин, Полша, които са били изненадани с разходка по Северното ни Черноморие от кмета на Шабла Мариян Жечев. И още една тема в същата рубрика – „2542  доброволци почистиха 33 нерегламентирани сметища“. Областният управител е отправил апел към жителите на Добричка област да съхраняват природата и да поддържат чистотата както на прилежащите жилищата пространства, така и в паркове и градини извън населените места. На цяла страница е поместен фоторепортаж за грандиозния спектакъл на Професионален фолклорен ансамбъл „Добруджа“, който е отбелязал своя юбилей. Гост на тържеството е бил кмета на града Йордан Йорданов. По повод празника той е връчил на главния художествен ръководител на ансамбъла Стоян Господинов почетна грамота. Хореографът Христо Христов е получил за своето пенсиониране най-високата награда на Съюза на музикалните и танцови дейци - кристално огърлие. „Мотошествие в памет на загиналите мотористи по пътищата завърши пред паметника на генерал Колев“, пише на първа страница другият регионален вестник  „Нова добруджанска трибуна“ . С молебен в неделя в Добрич мотористи са почели паметта на загиналите по пътищата. Те са се събрали в двора на храм „Света Троица“ пред паметника на загиналите по пътищата. След богослужението мотоциклетистите са тръгнали към робните места на загиналите си приятели и съмишленици, където са поставили венци и са отдали почит. „Школата Баухаус и архитектурата на българското Черноморие“ - темата е от трета страница на вестника. В рамките на проявите по повод 100-годишнината на немската архитектурно-дизайнерска школа Баухаус, оказала трайно влияние върху архитектурата и изкуствата в Европа и света, в Балчик гостува изложба. Тя е подредена в Художествената галерия и е била официално представена от професор Росица Никифорова, председател на „Варна Дизайн Форум“. Изложбата включва 37 пана и показва примери от различни български градове. Заместник-областният управител Красимир Николов е бил гост на зоналния турнир „Свети Хуберт“, съобщава изданието. За първи път на територията на сдружение „Ловно- рибарско дружество–Добрич“ се е състоял зонален турнира за Североизточна България за купата на Националното ловно-рибарско сдружение. Надпреварата се е провела край село Миладиновци в община Добричка. Предстои юбилейно издание на Международния арт форум „БезГраници“, съобщава всекидневникът. Това е един от водещите български етно и уърлдмюзик форуми, създаден като бутиков фестивал, който поддържа високо професионално и художествено ниво. Фестивалът е носител на европейската ценностна система и насърчава взаимното опознаване на различните култури, мирното и приятелско съвместно съществуване и обмен.", "date": "2019.09.17", "title": "Преглед на основните теми в добруджанския печат"}
{"url": "http://www.focus-news.net/news/2019/09/17/2699451/v-gr-kaloyanovo-se-otkriva-izneseno-rabotno-myasto-za-eksperti-ot-kompleksa-za-sotsialni-uslugi-za-detsa-i-semeystva.html", "text": "В гр. Калояново се открива изнесено работно място за експерти от Комплекса за социлни услуги за деца и семейства. Това съобщиха от   община Пловдив  . Откриването ще бъде от 10.00 часа на пл. \"Възраждане\", сградата на ПК \"Наппредък\", ет. 3. Използвайки ресурсите на местната общност и експертизата на КСУДС, с активното сътрудничество на Община Калояново и Дирекция „Социално подпомагане”, Хисаря, екипът на КСУДС ще подкрепя нуждаещите се жители на Общината. \r\nСпециалисти на Комплекса ще предоставят на терен – индивидуални и групови, консултативни и посреднически дейности, свързани с актуални за общността и по-специално децата и техните семейства, предизвикателства. \r\nСътрудничеството е регламентирано с Механизъм за взаимодействие при предоставяне на социални услуги, подписан между г-н Георги Георгиев кмет на Община Калояново и Недка Петрова директор на КСУДС – Пловдив. \r\nНа събитието ще присъстват кметът на Община Калояново г-н Георги Георгиев, представители на общинската администрация, директори на детски градини и училища в общ. Калояново, представители на КСУДС – Пловдив.", "date": "2019.09.17", "title": "В гр. Калояново се открива изнесено работно място за експерти от Комплекса за социални услуги за деца и семейства"}
{"url": "http://www.focus-news.net/news/2019/09/17/2699453/natovaren-e-trafikat-po-pat-i-1-montana-vidin-v-posoka-za-gkpp-dunav-most-2.html", "text": "Натоварен е трафикът по път I-1  Монтана – Видин в посока за ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин.  Пътуват предимно тежкотоварни автомобили пътуват в посока за ГКПП „Дунав мост 2“. На места по път I-1  Монтана – Видин тежкотоварните автомобили пътуват в колони. Най-много автомобили се движат в участъка между Видин и Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\n \r\nАнна ЛОЗАНОВА", "date": "2019.09.17", "title": "Натоварен е трафикът  по път I-1  Монтана – Видин в посока за ГКПП „ Дунав мост 2“"}
{"url": "http://www.focus-news.net/news/2019/09/17/2699446/sport-pszh-bez-mbape-i-kavani-sreshtu-real-madrid.html", "text": "Старши треньорът на Пари Сен Жермен Томас Тухел има сериозни проблеми с контузени футболисти преди домакинството на Реал Мадрид в сряда. Пресслужбата на парижани съобщава, че нападателите Килиан Мбапе и Единсон Кавани ще пропуснат мача. 20-годишният Мбапе и 32-годишният Кавани няма да могат да участват в мача с Реал Мадрид поради травми. Очаква се футболистите да се включат в обща група до края на седмицата.", "date": "2019.09.17", "title": "Спорт: ПСЖ без Мбапе и Кавани срещу Реал Мадрид"}
{"url": "http://www.focus-news.net/news/2019/09/17/2699449/vavezhda-se-vremenna-organizatsiya-na-dvizhenieto-za-zasnemane-na-televizionnata-produktsiya-absentiya-v-sofiya.html", "text": "Въвежда се временна организация на движението за заснемане на телевизионната продукция „Абсентия“, съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\nОт 18.00 до 23.30 часа на 17 септември т. г. под моста на Околовръстен път на кръговото кръстовище, поска с. Бистрица.  \r\nОт 15.00 до 19.30 часа на 17 септември т. г. и от 06.00 до 17.00 часа на 18 септември т. г. по ул. „Илиянско шосе“ между бул. „Рожен“ и ул. „Гарова“, по тротоара /като се осигурят минимум два метра за пешеходно движение/и по пътното платно, без да се пречи на колите на  обществения транспорт.  \r\nОт 15.00 до 19.30 часа на 20 септември т. г. под моста на кв. „Захарна фабрика“.  \r\nОт 17.00 часа на 04 октомври т. г. до 07.00 часа на 05.10.2019 г. на ул. „Боянска“ между ул. „Невена Коканова“ и спирка Киноцентър Бояна, без да се пречи на колите на  обществения транспорт.  \r\nОт 07.00 до 19.00 часа на 07 октомври т. г. на ул. „Ген. Кирил Ботев“ между бул. „Тодор Каблешков“ и ул. „Георги Измерлиев“.", "date": "2019.09.17", "title": "Въвежда се временна организация на движението за заснемане на телевизионната продукция „Абсентия“ в София"}
{"url": "http://www.focus-news.net/news/2019/09/17/2699450/normalno-se-osashtestvyava-dvizhenieto-v-oblast-burgas.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са сухи и нормално проходими. Няма затворени участъци. \r\nДвижението в град Бургас е интензивно. Натоварен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението и в района на Новата поща, по бул. „Стефан Стамболов“ в района на болницата и по бул. „Никола Петков“ и бул. „Яким Якимов“. \r\nМария КУРТЕВА", "date": "2019.09.17", "title": "Нормално се осъществява движението в област Бургас"}
{"url": "http://www.focus-news.net/news/2019/09/17/2699447/shte-se-sastoi-publichno-obsazhdane-na-otcheta-za-kasovoto-izpalnenie-na-byudzheta-na-obshtina-yambol-za-2018-g.html", "text": "В зала 107 на община Ямбол ще се състои публично обсъждане на отчета за касовото изпълнение на бюджета на община Ямбол към 31 декември 2018 г. Това съобщиха от  пресцентъра на общината . Началото е в 17.30 часа. Обсъждането се провежда на основание чл. 140, ал. 4 от Закона за публичните финанси и Наредбата за условия и реда за съставяне на тригодишна бюджетна прогноза за местните дейности. Председателят на Общински съвет – Ямбол д-р Данаил Ибришимов кани жителите на Ямбол, юридически лица, представители на средствата за масово осведомяване, също така представители на бюджетни звена и граждански сдружения, общински съветници и други заинтересовани лица да вземат участие в публичното обсъждане.", "date": "2019.09.17", "title": "Ще се състои публично обсъждане на отчета за касовото изпълнение на бюджета на община Ямбол за 2018 г."}
{"url": "http://www.focus-news.net/news/2019/09/17/2699455/oblastnata-epizootichna-komisiya-v-shumen-shte-provede-zasedanie.html", "text": "Редовното заседание на Областната епизоотична комисия ще се проведе от 10.00 ч. в зала 2 на Областна администрация. Това съобщиха от пресцентъра на   областната администрация . Ще бъде представена информация за епизоотичната обстановка в област Шумен и на територията на страната по отношение на болестта Африканска чума по свинете. Ще бъде докладвано за проверките на обекти одобрени, съгласно Регламент 1069/2009/ЕС относно събирането, съхранението, предаването, транспортирането, преработването и обезвреждането на странични животински продукти, в частност кухненски отпадъци и Заповед РД12-561/01.08.2019 г. на Директора на ОДБХ Шумен относно засилени проверки на ТИР паркинги към регистрираните обекти по чл.12 от Закон за храните.", "date": "2019.09.17", "title": "Областната епизоотична комисия в Шумен ще проведе заседание"}
{"url": "http://www.focus-news.net/news/2019/09/17/2699454/poradi-avariyno-vazstanovitelni-deynosti-dvizhenieto-v-uchastak-ot-patya-pastra-rilski-manastir-se-regulira-ot-svetofarna-uredba.html", "text": "Поради аварийно-възстановителни дейности движението в участък от пътя Пастра – Рилски манастир се регулира от светофарна уредба. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък от 250 метра от пътя движението трябва да се извършва с повишено внимание и съобразена скорост поради аварийно-възстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срокът е до 30 септември.  Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата e при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.09.17", "title": "Поради аварийно-възстановителни дейности движението в участък от пътя Пастра – Рилски манастир се регулира от светофарна уредба"}
{"url": "http://www.focus-news.net/news/2019/09/17/2699448/ministar-neno-dimov-balgariya-e-edinstvenata-darzhava-v-es-koyato-e-nalozhila-ogranichenie-vav-vnosa-na-otpadatsite-za-izgaryane.html", "text": "България е единствената държава в ЕС, която е наложила ограничение във вноса на отпадъците за изгаряне, да не е повече от половината, което може инсталацията да изгаря. Това каза министърът на околната среда и водите Нено Димов в „Здравей, България“ по  Нова телевизия . Нено Димов допълни, че това стимулира производството на български горива от отпадъци и изгарянето на български. „На практика транспорта на боклук се регламентира по два начина. Има отпадъци, които са в един зелен списък, които се движат свободно из Европа. Те се събират на база регламент и е част от свободното движение. Има и други нотифицирани, които държавата, които ги приема, трябва да даде съгласие. Трябва да разграничим тези два потока, защото тези, които нотифицираме са ясни, а тези, които се движат свободно с декларация се публикуват в базелската конвенция и стават ясни две години%, каза той. „Процесът на оползотворяване на отпадъци в Европа се стремят да бъде разделен, така че различните потоци да могат да бъдат третирани по правилен начин в различни държави. Целта на европейската политика изобщо е в рамките на 10-15 години да се депонират не повече от 10 %. Това означава, че пи максимума за рециклиране, от 65%, има една разлика от 25 минимум, която трябва да се изгаря“, допълни Димов. „Тец-овете трябва да преминат през определена процедура. ТЕЦ „Брикел“ е представил инвестиционно намерение, което трябва да мине през преценка за оценка за въздействие и след това през комплексно разрешително. А това, което е разрешение и са направили през месец август е пробно изгаряне, с което да се премери замърсяването на въздуха.  В момента тече проверка. Още на 27-ми август аз разпределих проверка за тези случаи и ще видим защо изобщо е бил разрешен такъв обем от районната инспекция. Това така или иначе няма да бъде изгорено“, каза той по темата за мръсният въздух от ТЕЦ-овете.", "date": "2019.09.17", "title": "Министър Нено Димов: България е единствената държава в ЕС, която е наложила ограничение във вноса на отпадъците за изгаряне"}
{"url": "http://www.focus-news.net/news/2019/09/17/2699459/mvr-edin-chovek-e-zaginal-a-drugi-35-sa-raneni-pri-katastrofi-stanali-v-stranata-prez-izminaloto-denonoshtie.html", "text": "Един човек е загинал, а други 35 са ранени при катастрофи, станали в страната през изминалото денонощие. Това съобщиха от пресцентъра на  МВР . Общо в страната са станали 32 тежки пътнотранспортни произшествия. В София са регистрирани 35 леки и две тежки катастрофи, при които са пострадали два души.", "date": "2019.09.17", "title": "МВР: Един човек е загинал, а други 35 са ранени при катастрофи, станали в страната през изминалото денонощие"}
{"url": "http://www.focus-news.net/news/2019/09/17/2699457/pregled-na-temite-v-burgaskiya-pechat.html", "text": "„40 студенти прекрачиха прага на Медицинския факултет“ е водещото заглавие от първата страница на вестник  „Черноморски фар“  и темата на деня. Момичетата и момчетата ще преминат 6-годишен курс на обучение, уточнява статията. „Лекари от онкодиспансера спасиха жена с ужасяващи тумори в малкия таз“ е друго заглавие от страниците на вестника. Двете образования издули корема й все едно е в напреднала бременност, пише още вестникът. „КАТ ще дебне за разговори по телефона“ е още едно заглавие от ежедневника. До 22 септември на територията на България, както и във всички страни-членки на Европейската мрежа на службите на пътна полиция – TISPOL, ще бъде извършван засилен контрол за незаконосъобразно използването на мобилни телефони от водачите на моторни превозни средства, пише материалът. Интервюто в днешния брой е с д-р Любомир Чипилски.", "date": "2019.09.17", "title": "Преглед на темите в бургаския печат"}
{"url": "http://www.focus-news.net/news/2019/09/17/2699452/s-normalna-intenzivnost-e-dvizhenieto-po-republikanskite-patishta-v-oblast-shumen.html", "text": "С нормална интензивност е движението по републиканските пътища в област Шумен, предаде репортер на  Радио „Фокус“- Шумен . Настилките са сухи, видимостта е добра. Температурата на въздуха е около 17 градуса.  Натоварен е трафикът в централната градска зона на Шумен, на входно- изходните пунктове, както и в посока Индустриална зона. Светофарните уредби в града функционират без промяна. Няма въведени нови промени в организацията на движение по републиканската пътна мрежа. С нормална интензивност е движението по АМ „Хемус“ в посока Варна. Спокойно се пътува по главния път Шумен- Силистра. Камера за постоянно видеонаблюдение е разположена в района на бензиностанцията на 7-ми км., по главния път за Варна. \r\n \r\nИвелина ИВАНОВА", "date": "2019.09.17", "title": "С нормална интензивност е движението по републиканските пътища в област Шумен"}
{"url": "http://www.focus-news.net/news/2019/09/17/2699460/prodalzhavat-remontite-v-kotlenskiya-prohod.html", "text": "Трафикът по пътищата в Сливенско е интензивен, но без задръствания. Пътните настилки са сухи и нормално проходими. Няма въведени ограничения по пътищата, съобщиха от  Областно пътно управление . Затворени за тежки автомобили над 10 т. са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС : \r\nДвижението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.09.17", "title": "Продължават ремонтите в Котленския проход"}
{"url": "http://www.focus-news.net/news/2019/09/17/2699456/nivoto-na-reka-dunav-se-e-povishilo-s-21-sm-kray-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 21 см, водният стоеж е 138 см, съобщиха от местната  Хидрометереологична станция . Нивото на реката край Видин е 179 см, повишението за последното денонощие е от 14 см. Край Лом водният стоеж е 182 см, повишението е от 6 см. Нивото на реката край Оряхово е 67 см, там е регистрирано повишение  за последното денонощие също от 6 см. Температурата на водата край Ново село е 23 градуса, край Оряхово е 23,7 градуса.", "date": "2019.09.17", "title": "Нивото на река Дунав се е повишило с 21 см. край Ново село  за последното денонощие"}
{"url": "http://www.focus-news.net/news/2019/09/17/2699445/euractiv-novata-evropeyska-komisiya-pokazva-novootkrita-zhazhda-za-vlast.html", "text": "Трудно е да не забележим влиянието на френския президент Еманюел Макрон в речта на Урсула фон дер Лайен, с която тя представи избраните от нея комисари, или количеството на най-добрите позиции в ЕС, които получи Франция. Но идеята за силна Европа съблазнява и германците, пише базираният в Брюксел портал  EURACTIV  в материал, представен без редакторска намеса. \r\n \r\nПредишната Европейска комисия беше обещала да бъде „политическа“, но фон дер Лайен иска да отведе нещата с една крачка напред. Избраният председател на Европейската комисия иска Европа, която да е „по-силна на международната сцена“; по-специално в борбата с изменението на климата и защита на многостранността. \r\nТя иска нейната Комисия да бъде „геополитическа“ и повери на пристигащия ръководител на ЕС по външната политика испанецът Джозеп Борел да създаде работна група, наречена „По-силна Европа в света“. \r\nВъпреки че не е много немска, тази визия за наднационална сила се съчетава идеално с изказванията на Макрон. Независимо дали в своето обръщение в Сорбоната или в речта към френските посланици в края на август, изглежда, че френският президент поставя в основата на проекта си идеята за геополитическата сила на Европа. \r\n„Макрон теоретизира за ролята на Европа и неговите аргументи бяха възприети от избрания председател на Европейската комисия, но има европейска динамика в полза на това“, подчерта Стефан Сежурне, ръководител на френската делегация на „Обнови Европа“, който казва, че е доволен от новия екип от предложени комисари и този подход към властта. \r\nСред другите партии Франсоа-Ксавие Белами от консервативната Европейска народна партия (ЕНП) подкрепя новата комисия, особено в нейния консервативен подход към въпроса за миграцията. \r\nПодобно на бившия шпитценкандидат от ЕНП Манфред Вебер, Белами също подкрепя миграционния портфейл, даден на гръцкия комисар, със заглавие „Европейски начин на живот“. Левицата и Зелените обаче осъдиха названието. \r\nС изключение на по-крайните партии, има консенсус за засилване на властта на ЕС на геополитическата сцена. \r\nСпоред обширно проучване, проведено от експертния център ECFR, Макрон и неговият антураж само се присъединяват към основна тенденция сред европейците, които искат Европа да стане геополитически играч. \r\nОт 60 000 европейци, изследвани от YouGov, все по-голям брой вярват, че ако Европа се срине, най-значителната загуба ще бъде тази на блок, който може да се противопостави на властта на САЩ и Китай. Това вярват 34% от французите, но също и 30% от германците, както и 27% от испанците. \r\nФранция, като движеща сила в този ход, също премина в настъпление, когато става въпрос за отговорност, което предизвиква търкания в Германия. Освен че повлия на назначенията, изказванията и дори изборите, направени от фон дер Лийен, Франция получи жизненоважно място в Комисията. Френският комисар Силви Гулард бе определена да управлява вътрешния пазар и ресора отбрана. \r\nФранция също запази контрола над преговорите за Брекзит, тъй като Мишел Барние запази поста си. А Европейската централна банка ще се управлява от Кристин Лагард, която беше назначена за следващ управляващ директор на институцията. \r\nДруги държави-членки могат да ревнуват от такъв списък. Но това също отразява как френската дипломация подхожда към този въпрос, докато предишната администрация на Франсоа Оланд се предаде по въпроса. \r\n \r\n Промяна на курса за Германия \r\n \r\nВ Германия изборът на фон дер Лейен, която е част от вътрешния кръг на канцлера Ангела Меркел, поражда надежди, че страната отново ще се активизира на европейската сцена. \r\n„Очаквам това!“ – заяви Франциска Брантнер, член на Бундестага и говорител на парламентарната група на Зелените по европейската политика. \r\n„Германия трябва да сложи край на своята„ не“ политика по отношение на всички амбициозни инициативи на европейската политика, предприети за справяне с предизвикателството на кризата с климата“, каза тя. \r\nЗеленият евродепутат посочи, че дори и да закъснее, все още има време канцлерът да мобилизира правителството си, за да отговори най-накрая на предложенията на френския президент, „които той не спира да поставя на масата през последните години“. \r\n„Германия трябва да се възползва от тази възможност да поеме активна роля в Европа. От началото на кризата с еврото през 2008 г. тя намали ролята си и стигна до там да спре всякакви нови инициативи“, добави тя. \r\nСпоред евродепутата обаче изглежда, че нещата се движат, след като фон дер Лейен беше назначен да ръководи новата Комисия. \r\nТя посочи, че избраният председател включи в програмата си конкретни обещания като мобилизиране на един трилион евро за десет години за развиващите се страни за финансиране на борбата срещу глобалното затопляне. „Германия, надявам се, няма да се противопостави“, каза тя. \r\n \r\n Невидими позиции, но силно влияние \r\n \r\nДокато речта на фон дер Лиен отразява вижданията на Франция, това не означава, че Германия възнамерява да отстъпи. Тя продължава да упражнява своето влияние чрез различните позиции в европейските институции. \r\n„Това са позиции, които са по-малко изложени от тези на комисарите, но също са решаващи“, обясни Клер Демесмай, политолог и експерт по френско-германските отношения в Германския институт за външна политика (DGAP). \r\nТя подчерта, че тези позиции включват тези на генерални секретари, където германците са добре поставени, както и председатели на групи или вицепредседатели, където Франция със сигурност е по-добра, но където германското влияние остава силно. \r\nОсвен това, въпреки че тандемът на Урсула фон дер Лейен и Силви Гулард може да създаде впечатление за истинска хармония между Франция и Германия, истинските разногласия между двете страни остават. \r\n„По въпроса за цифровото данъчно облагане все още има различия между двете страни, както и по въпросите на отбраната и индустриалната политика. Има поредица от въпроси, по които все още сме далеч от постигане на споразумение“, отбеляза политологът. \r\nОтвъд френско-германското разделение, позицията на държавите-членки на ЕС по отношение на новия европейски бюджет ще определи дали новата Комисия на ЕС ще има необходимото пространство за маневриране, за да изпълни своята пътна карта. \r\n„Приемането на европейския бюджет ще бъде от решаващо значение. Как държавите-членки ще определят своите приоритети? Ще спазва ли бюджетът пътната карта на Комисията“, размишлява политологът. \r\n \r\n Нова европейска глава \r\n \r\nКонкретно Брекзит ще промени начина, по който се раздават картите. \r\n„С Брекзит се формират нови баланси отвъд простото уравнение 28-1. Става свидетели на различни властови отношения“, обяснява Клер Демесмай. \r\n„Нидерландия, например, става все по-влиятелна. Сега тя ще води дискурса към либерална и ортодоксална Европа, що се отнася до финансовите въпроси“, добави тя. \r\nДемесмай подчертава също ролята, която може да изиграе Италия. \r\n„След Брекзит и при условие, че вътрешната ситуация се стабилизира, Италия може да се присъедини към Франция и Германия, за да разшири кръга и да формира ново трио. Отваря се нова глава с нови баланси и Европа е в движение“, добави политологът. \r\n \r\nПревод и редакция:", "date": "2019.09.17", "title": "EURACTIV: Новата Европейска комисия показва новооткрита жажда за власт"}
{"url": "http://www.focus-news.net/news/2019/09/17/2699463/natovareno-e-dvizhenieto-po-uchastaka-na-am-trakiya-v-oblast-plovdiv.html", "text": "Натоварено е движението по участъка на АМ „Тракия“ в Пловдивска област, съобщиха за  Радио „Фокус“ – Пловдив  от Областното пътно управление. Огромна колона от автомобили се е образувала в района на км 156 на АМ „Тракия“. Причината е възникнал пожар по време на движение в ТИР, превозващ гуми. Три екипа на пожарната осъществяват гасителните действия. До приключването им трафикът се насочва по обходен маршрут от разклона за Войводиново по източнообходния път към Поповица. Интензивен трафик се отчита също по пътищата Пловдив-Карлово, Пловдив-Пазарджик и Пловдив-Асеновград-Смолян. Продължават ремонтните дейности по някои ключови пътни участъци в областта. До 24 септември движението по пътя Пловдив-Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Остава забранено движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. \r\nИзключително натоварено е движението и на територията на град Пловдив. Колони от автомобили се образуват по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Марица“ и „Шести септември“, както и по входно-изходните артерии. Призовават се водачите да шофират с повишено внимание и съобразена скорост, особено в района на учебните заведения, за да не се създават предпоставки за възникването на пътни инциденти. Пътните настилки в града са сухи и нормално проходими. \r\nТони МИХАЙЛОВ", "date": "2019.09.17", "title": "Натоварено е движението по участъка на АМ „Тракия“ в област Пловдив"}
{"url": "http://www.focus-news.net/news/2019/09/17/2699464/vladimir-dochev-asotsiatsiyata-na-avtogaz-servizite-nyama-norma-kontrolirashta-nepravomernoto-postavyane-na-gazovi-uredbi-v-avtomobilite.html", "text": "Няма норма, контролираща неправомерното поставяне на газови уредби в автомобилите. Това каза за сутрешния блок „Добро утро, България“ на  Радио „Фокус“  Владимир Дочев, председател на Асоциацията на автогаз сервизите. Той даде съвети за безопасно използване на автомобили с газови уредби. „Безопасността започва с избора на система и на място, където тя да бъде монтирана. Газовите и метановите системи са безопасни, тъй като са обект на международни регулации, които обхващат сертифицирането на всеки един компонент на газовата уредба, както и на правилния й монтаж. Изпълнението му от професионалист, който е запознат с тези правила и има техническите познания да го извърши, прави тези системи надеждни – както бензиновите, така и дизеловите. Проблемът идва от това, че няма възпираща норма, която да предотврати некомпетентна намеса на лица. Към момента всеки може сам да монтира газова система върху автомобила си“, обясни Владимир Дочев. Според него около 40% от автомобилите, които са произведени на бензин, всъщност се движат на газ. По повод взрива на кола с газова уредба на бензиностанция, при който загина жена, той коментира, че инцидентът е резултат от груба небрежност от трансформирането на автомобила от метан на пропан-бутан.  \r\nЕлеонора ЧОЛАКОВА", "date": "2019.09.17", "title": "Владимир Дочев, Асоциацията на автогаз сервизите: Няма норма, контролираща неправомерното поставяне на газови уредби в автомобилите"}
{"url": "http://www.focus-news.net/news/2019/09/17/2699462/the-guardian-maorsko-selo-v-nova-zelandiya-ne-puska-replika-na-koraba-na-kapitan-kuk-v-pristanishteto-drugo-maha-negova-statuya-toy-beshe-varvarin.html", "text": "Село в Нова Зеландия забрани на реплика на кораба на капитан Кук да хвърли котка в пристанището му, за да отбележи 250-тата годишнина от пристигането на изследователя след съпротива на местната маорска общност, пише британското ляво-либерално издание  The Guardian . \r\nПлавателният съд е част от флотилия, която ще обиколи Нова Зеландия през октомври и е част от серия от мероприятия, които „отбелязват първите срещу на сушата между Маори и Пакеха през 1769-1770 година“. Той трябваше да посети Мангонуй на Северния остров, но визитата бе отменена от Министерството на културата и наследството след оплаквания от туземци. \r\nАнахера Хърбърт-Грейвс, ръководителят на племето от Нортланд Ngāti Kahu iwi, каза пред RNZ: „Той [Кук] е варварин. Където и да отидеше, като повечето хора от времето на имперската експанзия, имаше убийства, отвличания, изнасилвания и просто много лоши резултати за коренното население. Той не е открил нищо тук и ние се противопоставяме на това Tuia 250 да използва евфемизми, като „срещи“, за да прикрие нещо, което всъщност са инвазии“. \r\nВ Гисборн, на около 800 км от Мангонуи по източния бряг и начална точка на пътешествието на флотилията, което ще продължи един месец, племето „иви“ обявиха, че ще откажат да проведат „поухири“, или приветствени церемонии за тези кораби, свързани с колонизацията. \r\nАмохере Хукамау, от тръста „Ронгоуаката“, заяви, че ще се проведе служба за „деветте „типуна“ (предци), които са били застреляни или наранени по време на събитията през октомври 1769 година“ и предположи, че „потомците на колониалистите“ са по-подходящи за това да приветстват корабите. \r\nНапрежението нараства още една година преди планираните празненства. В Гисборн градският съвет реши да премахне статуя на Кук, след като тя бе вандализирана неколкократно. \r\nКук и екипажът на „Ендеавор“ пристигат в Залива на бедността на Гисборн през 1769 година и първите значителни срещи между европейци и маори се случват в района. Самото име Залив на бедността предизвиква спорове – първоначалното му име е Турангануй-а-Кива преди да бъде преименуван от Кук. \r\nПрез март островите Кук обмисляха да сменят името си, за да почетат туземното наследство, като Аваики Нуи беше фаворит. Името „трябва да има вкус на нашата християнска вяра и да придава голямо значение на нашето маори наследство. И трябва да внушава чувство на гордост в нашите хора и да обединява нашия народ“, заяви председателят на комитета за промяна Дани Матароа. \r\nМиналата година местната активистка Тина Нгата критикува предстоящите събития. „[Кук] беше убиец, той беше нашественик [и] беше авангард за британската имперска експанзия. Ако четете неговите собствени дневници и дневниците на членовете на екипажа, не е било необичайно той да стреля по нас, да краде от нас, да се случват отвличания и всъщност цели общности бяха унищожени от болести, предавани по полов път“. \r\n \r\nПревод и редакция:", "date": "2019.09.17", "title": "The Guardian: Маорско село в Нова Зеландия не пуска реплика на кораба на капитан Кук в пристанището, друго маха негова статуя: „Той беше варварин“"}
{"url": "http://www.focus-news.net/news/2019/09/17/2699466/sport-uest-hem-izmakna-tochka-ot-vila-s-10-dushi.html", "text": "Уест Хем измъкна точка от гостуването на Астън Вила, завършвайки 0:0 в последен мач от 5-ия кръг на Премиър лийг. В 67-ата минута \"чуковете\" останаха с 10 души на терена, след като крайният бранител Артур Масуаку беше изгонен за втори жълт картон.  Вила са 17-и във временното класиране с 4 точки, докато „чуковете“ са 8-ми с 8.", "date": "2019.09.17", "title": "Спорт: Уест Хем измъкна точка от Вила с 10 души"}
{"url": "http://www.focus-news.net/news/2019/09/17/2699461/vremenno-dvizhenieto-po-pat-ii-15-vratsa-oryahovo-v-chertite-na-borovan-se-osashtestvyava-dvuposochno-v-edna-lenta.html", "text": "Временно движението по път II-15 Враца – Оряхово в чертите на Борован се осъществява двупосочно в една лента поради ПТП.Това съобщиха от  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват указанията на \"Пътна полиция\".", "date": "2019.09.17", "title": "Временно движението по път II-15 Враца – Оряхово в чертите на Борован се осъществява двупосочно в една лента"}
{"url": "http://www.focus-news.net/news/2019/09/17/2699467/natovareno-e-dvizhenieto-po-glaven-pat-e-79-v-platnoto-v-posoka-sofiya.html", "text": "Натоварено е движението по главен път Е-79 в платното в посока София, предаде репортер на  Радио \"Фокус\"-Пирин . Трафикът в посока ГКПП \"Кулата\" е с нормална интензивност. \r\nЛивия НИНОВА", "date": "2019.09.17", "title": "Натоварено е движението по главен път Е-79 в платното в посока София"}
{"url": "http://www.focus-news.net/news/2019/09/17/2699465/tass-prez-2018-ta-sasht-sa-izpratili-v-evropa-spetsialisti-po-predotvratyavane-na-namesa-v-izborite.html", "text": "През миналата година Киберкомандването на Въоръжените сили на САЩ е изпратило в европейските страни специалисти по предотвратяване на възможна намеса в междинните избори, които се проведоха на 6 ноември. Това съобщи в понеделник началникът на Киберкомандването на ВС на САЩ и ръководител на Агенциятапо национална сигурност генерал-лейтенант Пол Накасоне, като неговите думи са цитирани от пресслужбата на Пентагона, предава ТАСС. \r\n„По време на междинните избори миналата година американското киберкомандване изпрати три екипа от специалисти в Европа, които работиха с държави-партньори, за да открият и идентифицират противници, опитващи се да нарушат демократичните процеси в САЩ“, каза Накасоне. Той посочи голямата разлика между съвременните и провежданите преди няколко години „отбранителни операции в киберпространството“. Според него, те най-вече са „способността да се разгръщат групи и да се демонстрира сила“. \r\n„Това беше изпълнено невероятно при [миналите] междинни избори“, каза той и добави, че Вашингтон е информирал партньори и съюзници за „противници в техните компютърни мрежи и предложи да ги идентифицират заедно“. Експертите, изпратени в Европа, продължи Накасонe, са получавали поддръжка от САЩ. \r\nТой каза, че всяка година Киберкомандването получава малко по-малко от 2 милиарда долара от американския бюджет.Генералът също така подчерта, че американските войски „постоянно ще тренират във виртуалното пространство“ като бойни единици в реални условия. Според него Централното командване на въоръжените сили на САЩ при извършване на операции в Афганистан и Ирак „използва възможностите“ на Киберкомандването. \r\n \r\n Междинни избори и твърдения за намеса \r\nНа 6 ноември 2018 г. в САЩ бяха проведени междинни избори, на които бяха преизбрани 35 от 100 сенатори, всички 435 членове на Камарата на представителите на Kонгреса, 39 губернатори на щати и територии, както и 6 073 членове на законодателните органи на щатите, съдии и съветници на училищните райони. В резултат на гласуването Републиканската партия консолидира мнозинството си в Сената, а Демократическата партия за първи път от осем години придоби контрол над Камарата на представителите. \r\nКакто The New York Times съобщи през октомври 2018 г. с позоваване на официални източници, тогава САЩ започнаха първата операция, насочена към предотвратяване на предполагаемите опити на Русия да повлияе на американския избирателен процес. Операцията беше извършена от Киберкомандването на Въоръжените сили на САЩ и нейните служители изчислиха руснаците, които според тях бяха ангажирани с разпространението на дезинформация в Интернет и им изпратиха съобщения с предупреждения, че американската страна следи тяхната дейност. \r\n \r\nПревод и редакция:", "date": "2019.09.17", "title": "ТАСС: През 2018-та САЩ са изпратили в Европа специалисти по предотвратяване на намеса в изборите"}
{"url": "http://www.focus-news.net/news/2019/09/17/2699470/valentina-uzunova-bsp-chrez-porachkata-za-elektrostatichnite-filtri-za-komini-nyakoy-iska-da-pridobie-edna-suma-pod-pretekst-che-se-grizhi-za-chistiya-vazduh-v-sofiya.html", "text": "Чрез поръчката за електростатичните филтри за комини някой иска бързо да придобие една сума под претекст, че се грижи за чистия въздух в София. Това каза за предаването „Софийска трибуна“ по  Радио „Фокус“  Валентина Узунова – експерт от БСП към Постоянната комисия по инженерна инфраструктура и енергийно планиране на Столичния общински съвет и кандидат за общински съветник. „Нищо чудно да става дума за обмислен ход преди местните избори на 27 октомври“, обясни тя. Поръчката е обявена със заповед на зам.-кмета на Столична община Йоана Христова, която има издадено пълномощно от кмета на София Йорданка Фандъкова и е на стойност 6 600 000 лв., припомни Узунова. Проектът предвижда много странни допълнителни дейности, посочи тя. „Това са оглед на потенциалните места за доставка и монтаж на филтрите. Не е ясно защо изпълнителите на поръчката трябва да определят местата, на които да бъдат монтирани тези филтри. Не могат ли експертите от Столична община да направят избора на местата за монтажа им? Същите монтажници трябва да изготвят регистър и интерактивна карта с адресите, на които са монтирани електростатичните филтри. Това не е свързано с предходното изискване за монтажа на филтрите. Също така трябва да се актуализира и интерактивната географска карта на Столична община от същите хора. Поставянето на електростатичните филтри е много специфична монтажна дейност. В самото техническо задание няма задължение самите изпълнители да имат съответния опит и умения. Записано е, че има изисквания за персонала и/или за ръководния състав. Това прави бъдещото изпълнение на поръчката рисково за гражданите, тъй като изпълнителите не могат да гарантират, че служителите им или наетия персонал, ще са компетентни за извършат качествено монтажа на филтрите. Там няма изисквания за образованието и професионалните им качества. И най вече – как те ще променят интерактивната географска карта на София? Не става ясно тези хора с какви умения трябва да бъдат, за да извършват тази дейност? Поне трябваше да имат умения за ГИС и компютърни умения. Такива изисквания в поръчката няма“, добави Валентина Узунова, като заяви, че поръчката е дългосрочна, двата периода са за по 3 300 000 лв., а условието е да се монтират до 2000 филтъра. „Съществуват много неясноти. Ако не бъде спряна незабавно поръчката и прокуратурата не се самосезира, Йоанна Христова нарушава закона за публичните финанси, тъй като поема ангажимент за подписване на договор, с което задължава Общината на съответната стойност, която не фигурира в общинския бюджет и не е имало гласуване“, обясни тя. БСП не се отказва да се бори с некомпетентните политически и икономически решения, които вземат управляващите в Столична община, заяви Узунова. „Призоваваме заместник-кмета по направление „Зелена система, екология и земеползване” Йоана Христова да направи работна среща с главния архитект на София, на която да се коментират всички неясноти около поръчката. В резултат на тази среща трябва да се помисли как ще се подходи в различните случаи на различните сгради. Поръчката на Столична община за електростатичните филтри за комини е една от поръчките, които минават невидимо през летните месеци и които се обявяват с тенденция да не се видят от столичани и да не възникват въпроси“, изтъкна Валентина Узунова. „Опасно би било ако не се почистват филтрите и ако не се вземат мерки за безопасността на хората, живущи в сградата и за самата сграда“, допълни Узунова. Тя припомни и други поръчки, издадени със заповед на Христова, като уточни, че няма нито едно доказателство за ефективността на поне един от проектите. По думите й електростатичните филтри са голям помощник за намаляване на фините прахови частици и осигуряване на по-чист въздух, но това не се отнася за България и София. „Това се отнася за столици, в които има контролирано, сертифицирано изгаряне на дърва, брикети и пелети с определн състав и влажност. Такива държави са Англия, Австрия и Германия“, отбеляза кандидатът на общински съветник. Според нея България не може да черпи от световния опит, защото няма сертифицирани доставки на дървен материал. В проекта не са разписани и въпросите за пожарната безопасност, заземяването, мълниезащитата на къщите, на които ще бъдат монтирани тези филтри, добави Валентина Узунова.  \r\nВеселка ИВАНОВА", "date": "2019.09.17", "title": "Валентина Узунова, БСП: Чрез поръчката за електростатичните филтри за комини някой иска да придобие една сума под претекст, че се грижи за чистия въздух в София"}
{"url": "http://www.focus-news.net/news/2019/09/17/2699469/makfaks-makedoniya-donald-tusk-e-v-skopie-i-shte-se-sreshtne-sas-zaev-i-pendarovski.html", "text": "Председателят на Европейския съвет Доналд Туск във вторник е на посещение в Македония, където ще се срещне с президента и премиера на страната Стево Пендаровски и Зоран Заев, предава агенция  „Макфакс“ . \r\nСлед срещата с министър-председателя е предвидена съвместна пресконференция от 13:15 българско време в сградата на правителството. \r\nПосещението на Туск в Скопие идва в навечерието на решението на Европейския съвет за това, дали ще определи дата за започване на преговори с Македония за присъединяване към ЕС. \r\n \r\nПревод и редакция:", "date": "2019.09.17", "title": "„Макфакс“ (Македония): Доналд Туск е в Скопие и ще се срещне със Заев и Пендаровски"}
{"url": "http://www.focus-news.net/news/2019/09/17/2699474/kmetovete-i-kmetskite-namestnitsi-na-selata-v-obshtina-kyustendil-shte-provedat-saveshtanie.html", "text": "Кметовете и кметските наместници на селата в община Кюстендил ще проведат съвещание. Това съобщи за  Радио „Фокус” – Кюстендил  Пламен Илиев, кмет на село Соволяно. Заседанието е насрочено за 10.00 часа в залата на Възрожденското училище. Сред обсъжданите теми ще бъде и подготовката за предстоящите местни избори. Ще бъде дадена информация относно състоянието на изборните помещения, необходимостта от ремонтни дейности, доставяне на техника, противопожарна обезпеченост и други. Ще бъде обсъден и въпросът с назначаването на временно изпълняващи длъжността кметове на кметства в населените места, в които сегашните кметове ще участват в предстоящите избори. Ще бъдат обсъдени и текущи въпроси с представители на общинска администрация. \r\nВенцеслав ИЛЧЕВ", "date": "2019.09.17", "title": "Кметовете и кметските наместници на селата в община Кюстендил ще проведат съвещание"}
{"url": "http://www.focus-news.net/news/2019/09/17/2699471/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба към БЧК . Температурите са между 8 и 14 градуса. Съоръжения работят в Пампорово и Рила, както и лифтът на Добринище. Има слаби ветрове а най-високата част на планината.  \r\n \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470 \r\n \r\nТеодора ПАВЛОВА", "date": "2019.09.17", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/17/2699475/vavezhda-se-vremenna-organizatsiya-na-dvizhenieto-za-chestvaniyata-na-140-godishnina-ot-obyavyavaneto-na-sofiya-za-stolitsa-na-balgariya.html", "text": "Въвежда се временна организация на движението за честванията на 140 годишнина от обявяването на София за столица на България, съобщиха от пресцентъра на  Столична община .  \r\nЗабранява се престоят и паркирането на пътни превозни средства, както следва:  \r\nДо 2.00 часа на 18.09.2019 г. на площад „Княз Александър І”.  \r\n- от 08.00 до 23.00 часа на 17.09.2019 г. на ул. „Дякон Игнатий” между бул. „Цар Освободител” и ул. „Аксаков” и на ул. „Дякон Игнатий” от страната на градинката срещу ул. „Аксаков”.  \r\n- от 20.00 часа на 16.09.2019 г. до 01.00 часа на 17.09.2019 г. и от 17.00 до 23.00 часа на 17.09.2019 г. се забранява влизането на пътни превозни средства в двете посоки, с изключение на колите със специален режим, както следва:  \r\n-по бул. „Цар Освободител” между площад „Независимост” и ул. „Г.С. Раковски”, с изключение на колите на масов градски транспорт.  \r\n- по ул. „Аксаков” между ул. „Бенковски” и ул. „Дякон Игнатий”;  \r\n- по ул. „Георги Бенковски” между ул. „Аксаков” и бул. „Цар Освободител”;  \r\n- по ул. „Княз Александър І” между ул. „Съборна” и пл. „Княз Александър І”;  \r\n- по ул. „Леге” между ул. „Съборна” и пл. „Атанас Буров”.", "date": "2019.09.17", "title": "Въвежда се временна организация на движението за честванията на 140-годишнина от обявяването на София за столица на България"}
{"url": "http://www.focus-news.net/news/2019/09/17/2699476/chavdar-bozhurski-oblasten-upravitel-na-sliven-pozharnikarite-deystvat-profesionalno-i-adekvatno-v-tezhki-situatsii.html", "text": "Пожарникарите действат професионално и адекватно в тежки ситуации. Това се казва в  поздравителен адрес от областния управител на Сливен Чавдар Божурски  до служителите и директора на Регионална дирекция „Пожарна безопасност и защита на населението” (РДПБЗН) комисар Владимир Демирев послучай празника им. В него се подчертава, че съставът на дирекцията действа професионално и адекватно в тежки ситуации и не е позволил да бъдат застрашени здравето и имуществото на гражданите. Изразява се благодарност за всеотдайността, с която пожарникарите изпълняват служебния си дълг в полза на обществото. Чавдар Божурски отправя пожелания за здраве и успехи на уважаваното поприще. \r\nЕкипите и ръководството на РДПБЗН посрещнаха професионалния си празник на 14 септември на терен, след близо две денонощия борба с огнената стихия, която избухна над Котел. В кризисната ситуация им помогнаха техни колеги от съседни служби, военно формирование 22 220 – Сливен, мобилни екипи от Ямбол, горски служители, екип с хеликоптер от авиобазата в Крумово. \r\nПървият събор на пожарникарите в България се провежда на 14 септември 1905 г. Сред 17-те учредители е и сливенската дружина. След известно прекъсване традицията огнеборците да честват професионалния си празник на Кръстовден е възстановена с решение на правителството през 1995 г", "date": "2019.09.17", "title": "Чавдар Божурски, областен управител на Сливен: Пожарникарите действат професионално и адекватно в тежки ситуации"}
{"url": "http://www.focus-news.net/news/2019/09/17/2699468/arhiereyska-sveta-liturgiya-be-otsluzhena-v-hram-sveta-sofiya-po-povod-praznika-na-svetata-mayka-sofiya-i-neynite-dashteri-svetite-vyara-nadezhda-i-lyubov.html", "text": "Архиерейска света Литургия бе отслужена в храм „Света София“ по повод празника на светата майка София и нейните дъщери светите Вяра, Надежда и Любов, предаде репортер на  Агенция „Фокус“ . Литургията бе оглавена от Негово светейшество Българския патриарх и Софийски митрополит Неофит. На литургията се бяха събрани много граждани, които почетоха празника. \r\nТеодора ПАТРОНОВА", "date": "2019.09.17", "title": "Архиерейска света Литургия бе отслужена в храм „Света София“ по повод празника на светата майка София и нейните дъщери светите Вяра, Надежда и Любов"}
{"url": "http://www.focus-news.net/news/2019/09/17/2699472/zapochva-registratsiyata-na-listite-za-obshtinski-savetnitsi-i-kmetovete-na-naselenite-mesta-v-obshtina-sliven.html", "text": "Регистрацията на кандидатските листи за кмет на община Сливен, кметове на кметства и общински съветници в Общинската избирателна комисия (ОИК) започва и ще продължи до до 17.00 часа на 24 септември 2019 г., съобщиха от  ОИК . Регистрацията се извършва  в сградата, където се помещава Общинската избирателна комисия, на ул. Димитър Добрович 3, партер. \r\nРаботното време на комисията в този период е всеки ден от 09.00 до 17.00 часа, вкл. събота и неделя.", "date": "2019.09.17", "title": "Започва регистрацията на листите за общински съветници и кметовете на населените места в община Сливен"}
{"url": "http://www.focus-news.net/news/2019/09/17/2699479/pss-tezhka-spasitelna-aktsiya-se-e-provela-v-rayona-na-vrah-dzhengal-v-pirin.html", "text": "Тежка спасителна акция се е провела в Пирин. Това съобщи за  Агенция „Фокус“  директорът на Планинската спасителна служба Емил Нешев. Сигналът е постъпил в 17.25 часа. Туристка е получила тежки травми. Предполага се, че жената е родом от Банско, а възрастта й е около 40 години. Постъпило е искане за спешна евакуация с хеликоптер, тъй като травмите са били много сериозни. Първа група са тръгнали шестима планинска спасители, за да успеят да достигнат навреме пострадалата. Междувременно е тръгнала и хеликоптерна акция. За разрешаването на случая от ПСС са се свързали с МВР и Министерство на отбраната и напредналото време на светлата част на денонощието не е позволило вдигането на хеликоптер, която е продължила като наземна. Екип от 24 планински спасители от отрядите Банско, Разлог и Добринище са се включили допълнително. Акцията е приключила в 2.30 часа сутринта, като жената е била спасена. Емил Нешев благодари на всички, взели участие в спасителната акция както на представителите на МВР, така и на Министерство на отбраната и всички спасители, работили на терен с риск за живота си. Не е известно защо жената е била сама. \"Ранената жена е откарана в болницата в Разлог. Има множество травми, като най-сериозната е черепно-мозъчна, има много наранявания в горните и долните си крайници, множество охлузвания и рани\", допълни още Емил Нешев. \r\nДиректорът на ПСС отбеляза, че е изключително необходимо и наложително в България да има хеликоптери за спасителна дейност, тъй като само това е начинът да успеем да осигурим безопасен и бърз транспорт на пострадал, особено в такива отдалечени местности и е много случаи това е животоспасяващо.  \r\n \r\nТеодора ПАВЛОВА", "date": "2019.09.17", "title": "ПСС: Тежка спасителна акция се е провела в района на връх Дженгал в Пирин"}
{"url": "http://www.focus-news.net/news/2019/09/17/2699481/v-razporedenata-ot-glavniya-prokuror-sotir-tsatsarov-proverka-za-spiraneto-na-programa-horizont-sa-konstatirani-danni-za-prestaplenie-po-sluzhba-na-direktora-na-direktsiya-tehnika-na-bnr.html", "text": "Приключена е проверката, разпоредена от главния прокурор по повод спирането на излъчването на програма „Хоризонт“ на Българското национално радио (БНР). Материалите се изпращат на Софийска градска прокуратура с оглед на данни за престъпление по служба, извършено от директора на дирекция „Техника“ на БНР. Това съобщиха от пресцентъра на  Прокуратурата на Р България .  \r\nПо повод спирането на излъчването на програма „Хоризонт“ на  Българското национално радио на 13 септември 2019 г. (петък), в часовата зона между 06.00 и 11.00 часа, главният прокурор Сотир Цацаров разпореди незабавно извършване на проверка. Проверката е възложена на ДАНС, СЕМ и Комисията за регулиране на съобщенията (КРС), под прякото ръководство на зам. главния прокурор Иван Гешев.  \r\nВ хода на проверката, възложена на ДАНС са снети писмени обяснения от генералния директор на БНР Светослав Костов, от и. д. директора на програма „Хоризонт“ Николай Кръстев, от директора на дирекция „Техника“ Пламен Костов и други служители националното радио. Обяснения са снети и от ръководни длъжностни лица от „НУРТС България“ ЕАД - разпространител на сигнала на радиото. Изискана е официална писмена и електронна комуникация между ръководни длъжностни лица на БНР, както и между тях и и длъжностни лица на дружеството - разпространител на сигнала.  \r\nТехническата профилактика на БНР е регламентирана в съвместна Заповед на БНР и „НУРТС България“ ЕАД за поетапна профилактика на предавателите,  предвид обстоятелството, че излъчването на националните програми на БНР е с непрекъснат характер. Специфични законови задължения за БНР относно непрекъснатостта на сигнала и готовността на мрежата му произтичат от Закона за радиото и телевизията и Закона за защита от бедствия, с оглед ранното оповестяване и защита на населението. Установено е, че БНР разполага с резервни студия за всяка от програмите си. Когато се налага профилактика/ремонт на тези студия или друга техника на територията на БНР на бул. Драган Цанков № 4, гр. София, засягаща работата им, излъчването /студийната работа по създаване на съдържание, авторски предавания, интервюта, новинарски емисии/ временно се мести в друго свободно студио или ефирът се „запълва“ с музика или друго съдържание.  \r\nПо отношение на техническата профилактика на излъчвателните съоръжения на разпространителя на сигнала на БНР – „НУРТС България“ ЕАД, е установено, че дружеството, съобразно договора си с БНР е задължено да извършва регулярно профилактика на системата, която е планирана. Извършва се минимално два пъти годишно и се съгласува предварително през предходната година с БНР и другите ползватели на предавателите на „НУРТС България“. От приложените материали е установено, че за 13.09.2019 г. „НУРТС България“ е планувало профилактика само на три предавателя на ултракъси вълни /УКВ/ в Белоградчик, Ивайловград и Трещеник. От създаването на „НУРТС България“ ЕАД и БНР до момента не е преустановявано излъчването на която и да е програма на националното радио едновременно на територията на цялата страна поради описаните по-горе специфични задължения и характеристики на националното радио. Профилактика на предавателите на „НУРТС България“ ЕАД се осъществява поетапно, за не повече от осем часа през деня, в различни дни, по един предавател на регион, по възможност в диаметрално противоположни части на страната.  \r\nИзцяло извън заложения график за извършване на профилактика, на 11.09.2019 г. директорът на дирекция „Техника“ към БНР - Пламен Костов е изготвил писмено уведомление до генералния директор на БНР за „създаден голям технически проблем“, който налага „профилактиране на студийния комплекс на Програма „Хоризонт“ за времето от 6:00 до 11:00 часа на 13.09.2019 г.“. Никъде в това уведомление Костов не е посочил, че ще се извършва спиране на излъчването на програмата и не е довел до знанието на генералния директор такова свое намерение. Генералният директор на БНР Светослав Костов е поставил резолюция „ДА“ на документа.  \r\nОт електронната кореспонденция между Пламен Костов и „НУРТС България“ се констатира, че на 12.09.2019 г. в 9:26 ч. Костов е изпратил официално съобщение до старши мениджър В. Стойкова със следното съдържание: „моля Ви, да бъде прекратено излъчването на програма „Хоризонт“ на 13.09.2019 г. на територията на цялата страна за времето от 6:00 до 11:00 часа, поради профилактика на студийния ни комплекс“. Същият ден в 13:01 ч. Стойкова е изпратила съобщение на инж. Костов, в което го е уведомила, че е информирала колегите си от Оперативно управление и контрол и програмата няма да се излъчва в указаното време. На 12.09.2019 г. около 16.30 часа Пламен Костов е позвънил на И. Павлов – ръководител на „Централна Апаратна“ към дирекция „Техника“ при БНР и му е разпоредил да пусне в ефир съобщение за предстояща техническа профилактика на излъчването на програма „Хоризонт“ на 13.09.2019 г. и спиране излъчването на програма „Хоризонт“. Пламен Костов представил на Павлов докладната, която е изготвил до генералния директор, с поставена върху нея резолюция „Да“ от Светослав Костов. В изпълнение на това указание от Пламен Костов, И. Павлов публикувал съобщение на страницата на БНР за предстояща профилактика. На 13.09.2019 г. в 8:07 ч. П. Костов е изпратил ново съобщение на В. Стойкова, със следното съдържание: „благодаря Ви за съдействието и ако е възможно, да възстановим сигнала към 10.20 часа“.  \r\nУстановена е докладна записка от Пламен Костов от 13.09.2019 г. до генералния директор, в която го е информирал за възникнал проблем с оптичната връзка между БНР и предавателите, наложил спирането на Програма „Хоризонт“ от 6:00 ч. до отстраняването на проблема. В тази връзка на 13 септември 2019 г. БНР е изготвило уведомително писмо до КРС по случая.  \r\nВ хода на извършената от ДАНС проверка е установено, че:  \r\n- не е извършвана каквато и да е профилактика на студийния комплекс на Програма „Хоризонт“;  \r\n- не е съществувал какъвто и да е технически проблем, налагащ профилактиране на студийния комплекс на Програма „Хоризонт“;  \r\n- не са съществували и проблеми с преноса на сигнал от студията на БНР до Централната апаратна;  \r\n- не е съществувал технически или друг проблем за предаването на сигнала от Централната апаратна до входната точка на НУРТС.  \r\nСъщевременно от БНР не е била прекъсвана работата на програма „Хоризонт“, която се е излъчвала он-лайн и е можела да се слуша в интернет на сайта на БНР. Този начин на слушане се ползва от ограничен кръг слушатели. Категорично се установява, че Програма „Хоризонт“ не е била достъпна в ефир на УКВ честоти в периода 6:00 ч. до 10:42 ч. на 13.09.2019 г. на цялата територия на Република България.  \r\nОт „НУРТС България“ ЕАД не е била преустановявана работата на излъчвателните съоръжения /предавателите/ на БНР с изключение на трите предавателя /посочени по-горе/, подлежащи на годишна планова профилактика, разположени в различни краища на страната /от всички 75 предавателя, излъчващи програмите на БНР/. Преустановяването на сигнала на „Хоризонт“ е осъществено чрез спиране на звуковия сигнал на входа на кодиращото устройство в централата на „НУРТС България“ ЕАД.  \r\nВ хода на извършената от КРС проверка е установено, че за спирането на излъчването на програма „Хоризонт“ на 13.09.2019 г. за времето от 06.00 ч. до 11.00 ч., комисията е била \r\n уведомена на 13 септември 2019 г. в 18.17 г. с електронно писмо от БНР. КРС е установила, че профилактиката на студийния комплекс не е сред обстоятелствата, даващи право на БНР да прекратява излъчването на програми от предавателните станции, тъй като студийният комплекс не е част от електронната съобщителна мрежа на предприятието. Поради неосигуряване непрекъснатост на излъчването от предавателните станции на БНР, в нарушение на Разрешението на БНР, КРС уведомяват прокуратурата, че ще бъде образувано административно наказателно производство срещу националното радио за административно нарушение по чл. 325 ал. 1 от Закона за електронните съобщения.  \r\nВ доклада от проверката, възложена на СЕМ са отразени вече описаните факти, както и че СЕМ не е била уведомявана за спирането на излъчването на програма „Хоризонт“. Изразено е становище, че БНР не е изпълнило задълженията си за непрекъснато радиоразпръскване на територията на страната, което е нарушение на условията на Индивидуалната лицензия на националното радио.   \r\nВсички материали от проверките са изпратени на компетентната прокуратура – Софийска градска прокуратура, с оглед евентуално извършено престъпление по служба от длъжностно лице от БНР -  директорът на дирекция „Техника“ Пламен Костов.", "date": "2019.09.17", "title": "В разпоредената от главния прокурор Сотир Цацаров проверка за спирането на програма „Хоризонт“ са констатирани данни за престъпление по служба на директора на дирекция „Техника“ на БНР"}
{"url": "http://www.focus-news.net/news/2019/09/17/2699478/afp-varhovniyat-lider-na-iran-izklyuchi-pregovori-sas-sasht.html", "text": "Върховният духовен лидер на Иран аятолах Али Хаменей изключи възможността за преговори със САЩ, предава  AFP . \r\n„Политиката на „максимален натиск“ срещу иранската нация е безполезна и всички служители на ислямска република Иран единодушно вярват, че няма да има преговори със САЩ на каквото  и да е ниво\", се казва в съобщение на официалната интернет страница на аятолаха. \r\nАгенцията припомня, че САЩ обвиниха Иран за атаките срещу саудитските петролни съоръжения. \r\n \r\n Тереза Герова", "date": "2019.09.17", "title": "AFP: Върховният лидер на Иран изключи преговори със САЩ"}
{"url": "http://www.focus-news.net/news/2019/09/17/2699477/vavezhda-se-vremenna-organizatsiya-na-dvizhenieto-za-provezhdane-na-studentski-grad-ran-na-22-septemvri.html", "text": "Въвежда се временна организация на движението за провеждане на „Студентски град Рън ” на 22.09.2019 г., съобщиха от пресцентъра на  Столична община .  \r\nОт 08.30 до 10.00 часа на 22.09.2019 г. се забранява влизането на пътни превозни средства, както следва:  \r\n- ул. „Проф. Иван Странски” между ул. „Акад. Борис Стефанов” и ул. „Акад. Стефан Младенов”;  \r\n- ул. „Акад. Стефан Младенов” между ул. „Проф. Иван Странски” и ул. „8-ми декември”;  \r\n- ул. „Акад. Борис Стефанов” между ул. „8-ми декември” и ул. „Проф. Иван Странски”;  \r\n- ул. „8-ми декември” между ул. „Акад. Борис Стефанов” и ул. „Акад. Стефан Младенов”.  \r\nСтолична дирекция на вътрешните работи осигурява постове за контрол и регулиране на движението.  \r\nВременно се променят маршрутите на част от градския транспорт:  \r\n- от 08.30 до 10.00 часа на 22.09.2019 г. частично се променят маршрутите на масовия градски транспорт, както следва:  \r\n- Автобусите 69, 70 и 123: от НСБАЛ по онкология по маршрутите до кръстовище ул. „Акад. Стефан Младенов”/ул. „Баку”, наляво по ул. „Баку”, надясно по ул. „Росарио” и наляво по ул. „8-ми декември” по маршрутите в обратна посока маршрутите не се променят  \r\n- Автобус 94 (в посока Студентски град): от СУ „Св. Климент Охридски” по маршрута до кръстовище ул. „Акад. Стефан Младенов”/ул. „Баку”, наляво по ул. „Баку”, надясно по ул. “Росарио”, наляво по ул. „8-ми декември”, наляво по бул. „Св. Климент Охридски”, наляво по бул. „Д-р Г. М. Димитров” и надясно по ул. „Никола Габровски” и по маршрута до СУ „Св. Климент Охридски” (еднопосочен маршрут)  \r\n- Автобус 102 (в посока Студентски град): от ж.к. „Овча купел” по маршрута до кръстовище бул. „Д-р Г. М. Димитров”/ул. „Симеоновско шосе”, надясно по ул. „Симеоновско шосе”, ул. „Симеоновско шосе” и направо по ул. „Стоян Михайловски” по маршрута (еднопосочен маршрут)  \r\n- Автобус 280 (в посока Студентски град) : от СУ „Св. Климент Охридски” по маршрута до кръстовище ул. „8-ми декември”/ул. „Росарио”, надясно по ул. „Росарио”, наляво по ул. „Баку”, надясно по ул. „Акад. Стефан Младенов”, надясно по бул. „Д-р Г. М. Димитров” и по маршрута до СУ „Св. Климент Охридски” (еднопосочен маршрут)  \r\n- Автобус 413 (в посока Технополис Младост 4): от централна гара по маршрута до кръстовище ул. „Акад. Стефан Младенов”/ул. „Баку”, наляво по ул. „Баку”, надясно по ул. „Росарио” и наляво по ул. „8-ми декември” по маршрута двупосочно  \r\n- разкриват се временни спирки:  \r\nT двупосочна на ул. „Росарио” на 50.00 метра от ул. „8-ми декември”  \r\nT двупосочна на ул. „Росарио” пред бл.4а на Техническия университет  \r\nT двупосочна на ул. „Баку” преди ул. „Никола Габровски”", "date": "2019.09.17", "title": "Въвежда се временна организация на движението за провеждане на „Студентски град Рън ” на 22 септември"}
{"url": "http://www.focus-news.net/news/2019/09/17/2699473/d-r-desislava-panayotova-bogoslov-vyara-nadezhda-i-lyubov-sa-edni-ot-parvite-zheni-machenitsi-na-tsarkvata.html", "text": "Вяра, Надежда  и Любов  са едни от първите жени-мъченици на църквата. Това каза богословът и главен редактор на сайта на Светия синод д-р Десислава Панайотова в интервю за  Агенция „Фокус“  по повод  православния християнския празник Св. мъченици София и трите ѝ дъщери Вяра, Надежда и Любов. Д-р Панайотова поясни, че тези 4 светици, майката София и нейните 3 дъщери, са много важни примери за мъченичеството. Тя допълни, че историята разказва за една крехка жена и нейните три малки деца, които имат смел и борбен дух, които не се поколебават да устоят на мъченията и заплахите, за да запазят своята християнска вяра.  \r\n„За това църквата е отредила тяхната памет да се чества  на 17 септември, в което да се дава пример на всяко поколение, от малък до голям, мъже и жени, хора от различни съсловия на обществото“, допълни още Панайотова. „Те са съществували и са действителни исторически лица, които са живели в Рим. Римският император, който ги е принудил да се откажат от православната вяра е подложил Св. София на мъчителната гледка една по една да бъдат убивани нейните дъщери пред очите й, за да се откаже поне тя от християнството“, коментира Панайотова. Тя добави, че Св. мъченици София и трите ѝ дъщери са живели около II век след Рождество Христово, което ги прави едни от първите жени мъченици на църквата.“ Слава Богу, паметта за тях не е изгубена, а се пази. Включително имаме частици, запазени от техните свети мощи, които днес се намират в едно селце, което се нарича Ешо, близо до град Страсбург, Франция“ поясни още Панайотова.  \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.09.17", "title": "Д-р Десислава Панайотова, богослов: Вяра, Надежда  и Любов са едни от първите жени-мъченици на църквата"}
{"url": "http://www.focus-news.net/news/2019/09/17/2699484/iliyan-vasilev-energien-ekspert-i-bivsh-poslanik-na-balgariya-v-moskva-ruskite-pazari-sa-prekaleno-tezhki-i-riskovi-za-balgarskiya-biznes.html", "text": "Руските пазари са прекалено тежки и рискови за българския бизнес. Това каза за сутрешния блок „Добро утро, България“ на  Радио „Фокус“  Илиян Василев, енергиен експерт и бивш посланик на България в Москва по повод сесията на Междуправителствената българо-руска комисия. „Постоянно или в Кремъл са доволни от България, или не са доволни. Постоянно има сигнали – вносът ту се затяга, ту се отпуска. Голяма част от българския износ за Русия вече е под контрола на руски компании, което поставя нещата на съвършено различна плоскост. Между другото част от този контрол на руски компании стана със съдействието на Русия, така че тя като затрудни износа и достъпа до руски клиенти на българските износители, единственият начин те да реализират този износ беше да го дадат на вратата на завода или дори да вкарат руски инвеститори в заводите в България“, обясни Илиян Василев. Той каза още, че България продължава да внася два пъти по-скъп газ, отколкото е на западноевропейските пазари като резултат от политическата намеса в търговските отношения. Руските проекти ще се случат в рамките на тяхната икономическа целесъобразност и в рамките на новите решения на ЕС, добави енергийният експерт. По думите му България вече не е в сериозна енергийна зависимост от Русия.  \r\nЕлеонора ЧОЛАКОВА", "date": "2019.09.17", "title": "Илиян Василев, енергиен експерт и бивш посланик на България в Москва: Руските пазари са прекалено тежки и рискови за българския бизнес"}
{"url": "http://www.focus-news.net/news/2019/09/17/2699480/premierat-boyko-borisov-s-finansoviya-ministar-shte-vidim-dali-mogat-kiberspetsialistite-v-elektronnoto-upravlenie-da-poluchat-po-visoki-zaplati.html", "text": "С финансовия министър ще видим дали могат киберспециалистите в електронното управление да  получат по-високи заплати. Това каза премиерът Бойко Борисов във форум за киберсигурност, предаде репортер на  Агенция „Фокус“ . „В днешната ситуация можем само да работим съвместно с всички граждански организации, стопански инициативи, защото защитаваме и хората, и бизнеса, а оттам и държавната сигурност. Сигурно могат много примери да се дадат още. Сигурно много може да се говори. Сигурно можем да бъдем упрекнати, че недостатъчно пари се дават в този сектор за защита. Таванът на заплатите е нещо, което много пречи да привлечем в Министерствата достатъчно  квалитетни хора. От конкурс за работа в този сектор идват по 100 човека, накрая най-глупавия остава само един, ако остане и един. Всички като чуят за заплащането се обръщат и казват „Благодаря“, заяви още Борисов.  \r\nДеница КИТАНОВА", "date": "2019.09.17", "title": "Премиерът Бойко Борисов: С финансовия министър ще видим дали могат киберспециалистите в електронното управление да  получат по-високи заплати"}
{"url": "http://www.focus-news.net/news/2019/09/17/2699485/vavedena-e-organizatsiya-na-dvizhenieto-za-remont-na-trotoarite-na-ul-tsanko-tserkovski-v-sofiya-v-uchastaka-ot-ul-sava-ognyanov-do-bul-dragan-tsankov.html", "text": "Въведена е организация на движението за ремонт на тротоарите на ул. „Цанко Церковски“ в София в участъка от ул. „Сава Огнянов“ до бул. „Драган Цанков“. Това съобщиха от пресцентъра на  Столична община . \r\nДо 10 октомври 2019 г. се забраняват престоят и паркирането на пътни превозни средства по ул. „Цанко Церковски“ в участъка от ул. „Сава Огнянов“ до бул. „Драган Цанков“.", "date": "2019.09.17", "title": "Въведена е организация на движението за ремонт на тротоарите на ул. „Цанко Церковски“ в София в участъка от ул. „Сава Огнянов“ до бул. „Драган Цанков“"}
{"url": "http://www.focus-news.net/news/2019/09/17/2699482/patriarh-neofit-stolichani-sa-reshili-tozi-den-da-bade-den-na-grada-za-da-si-spomnyame-podviga-na-maykata-machenitsa-sofiya-i-trite-y-dashteri-vyara-nadezhda-i-lyubov.html", "text": "Столичани са решили този ден да бъде ден на града, за да си спомняме подвига на майката мъченица София и трите и дъщери - Вяра, Надежда и Любов. Това каза Негово светейшество българският патриарх и Софийски митрополит Неофит пред журналисти, предаде репортер на  Агенция \"Фокус\" . \"Нека в този ден бъде честити и да знаем, че този ден може да бъде богатството на този празник, както майката София е дала на дъщерите си трите основни добродетели на християнството, така и ние с вяра, надежда и любов да изграждаме своя живот в мъдрост и добри дела на вяра, надежда и любов. Честит празник!\", пожела още българският патриарх. \r\n \r\nТеодора ПАТРОНОВА", "date": "2019.09.17", "title": "Патриарх Неофит: Столичани са решили този ден да бъде ден на града, за да си спомняме подвига на майката мъченица София и трите й дъщери - Вяра, Надежда и Любов"}
{"url": "http://www.focus-news.net/news/2019/09/17/2699489/na-brifing-na-spetsializiranata-prokuratura-i-gdbop-shte-bade-predostavena-informatsiya-za-neutralizirana-organizirana-prestapna-grupa-za-trafik-na-zheni-s-tsel-seksualna-eksploatatsiya.html", "text": "От 13.30 часа, в сградата на ул. „Черковна“ 90 ще бъде даден брифинг на Специализираната прокуратура и ГДБОП по повод поредната разкрита и неутрализирана организирана престъпна група за трафик на жени с цел сексуална експлоатация. Това съобщиха от  Специализираната прокуратура . Информация за действията по разследването ще предоставят ръководителят на Специализираната прокуратура Димитър Петров и представители на ГДБОП.", "date": "2019.09.17", "title": "На брифинг на Специализираната прокуратура и ГДБОП ще бъде предоставена информация за неутрализирана организирана престъпна група за трафик на жени с цел сексуална експлоатация"}
{"url": "http://www.focus-news.net/news/2019/09/17/2699486/premierat-boyko-borisov-kakto-mrazim-kradtsite-i-ubiytsite-taka-tryabva-da-mrazim-i-hakerite.html", "text": "Както мразим крадците и убийците, така трябва да мразим и хакерите. Това каза премиерът Бойко Борисов във форум за киберсигурност, предаде репортер на  Агенция „Фокус“ . По думите му това не е мода, нито нещо хубаво. „Да ви поздравя за днешното мероприятие. В общи линии от това, което видяхме следват изводи. Има едни чисто обективни процеси, които ние не можем да ги предотвратим. Колкото повече дигитализацията, колкото повече цифровото управление се развива, както всичко останало в живота, много трудно се изгражда, а много лесно се руши. По-лесно е да счупиш, отколкото да изградиш. Поздравявам тези млади хора, че са тръгнали в другата посока. Това трябва да стане като превенция на обществото. Така както мразим крадци, както мразим убийците, така да мразим и хакерите.“, посочи още Борисов. Той изтъкна, че младежите са подготвени и ако впрегнат енергията си в положителни неща, ще изкарат повече пари. „В държавната администрация има таван на заплатите“, посочи министър-председателят. Той обърна внимание, че в ГДБОП разликата  сравнено с частния сектор разликата в заплатите е в  пъти. „Ние плащаме по 1500 лв. В частния сектор заплатата на подобни IT-специалисти са от 10 000 лв. нагоре“, обясни Борисов. Според него може само човек с голяма кауза да работи за държавата. „В същото време, когато претърпим хакерска атака, казваме, че държавните институции са уязвими“, допълни Борисов. Той отчете, че хакерите продължават своята дейност и атакуват банки, големи сектори, където нанасят поражения на стотици хиляди хора. Министър-председателят заяви, че ФБР едва ли са лошо защитени и обърна внимание, че страната ни има  предложения от други държави да ни защитават, където са много напреднали, но това ще струва няколко стотин милиона долара. „Един хакер, който го бяхме прихванали, от една от най-големите банки в България, за да покаже извади 1 лв. от сметката на шефа на банката и му преведе. Просто за да му покаже, защото той се кълнеше, че неговата банка, неговата сметка е защитена“, допълни министър-председателят.  \r\nДеница КИТАНОВА", "date": "2019.09.17", "title": "Премиерът Бойко Борисов: Както мразим крадците и убийците, така трябва да мразим и хакерите"}
{"url": "http://www.focus-news.net/news/2019/09/17/2699491/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-septemvri.html", "text": "„Софийска вода” временно ще прекъсне водоснабдяването в някои части на столицата на 18 септември 2019 г. (сряда), съобщиха от пресцентъра на  дружеството . \r\nВъв връзка с монтаж на спирателни кранове под Околовръстен път, кв. „Малинова долина“, се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\n- кв. „Малинова долина“, жк. „Студентски град“, ж.к. „Малинова долина“; \r\n- кв. „Витоша“ - ул. „Братя Чакрин“, ул. „Слав Караславов“ и ул. „Константин Петканов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ж.к. „Студентски град“ - ул. „Проф. Иван Странски“ – магазин Кауфланд; Кв. „Витоша“ - ул. „Константин Петканов“, ъгъла с ул. „Слав Караславов“. \r\nВъв връзка с подмяна на сградно водопроводно отклонение на ул. „Освобождение“, ж.к. „Разсадника - Коньовица“, се налага спиране на водоподаването от 10.00 до 17.00 часа на клиентите на „Софийска вода”, живеещи в района на: \r\n- ул. „Освобождение“ от бул. „Възкресение“ до бул. „Вардар“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Вардар“, ъгъла с ул. „Освобождение“.  \r\nВъв връзка с подмяна на сградно водопроводно отклонение на ул. „Половрак“ в с. Лозен се налага спиране на водоподаването от 09.00 до 16.00 часа на клиентите на „Софийска вода”, живеещи в района на: \r\n- ул. „Блазна“, ул. „Половрак“ от ул. „Васил Левски“ до края на улицата, ул. „Караджин“ от ул. „Половрак“ до края на улицата. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блазна“, ъгъла с ул. „Полуврак“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.09.17", "title": "„Софийска вода” временно ще прекъсне водоснабдяването в някои части на столицата на 18 септември"}
{"url": "http://www.focus-news.net/news/2019/09/17/2699490/premierat-boyko-borisov-razchitame-kakto-vav-vsyaka-sfera-na-borba-s-prestapnostta-na-grazhdanite-i-organizatsiite-za-kibersigurnostta.html", "text": "Разчитаме както във всяка сфера на борба с престъпността на гражданите и организациите за киберсигурността. Това каза премиерът Бойко Борисов във форум за киберсигурност, предаде репортер на  Агенция „Фокус“ . Според него въпросът е обществото да впрегне специалистите да работят в полза на държавата, бизнеса и на другите. „Колкото повече улесняваме – ето Агенция по вписванията. Преди колко години всичко е било на хартия. Колко услуги искаме и сме ги направили такива, че да не ходиш да се редиш на опашки. Като ги слушам в рамките на половин час те могат да направят всякаква поразия в тези системи. Редно ли е вместо да ги дадем за пенсии и заплати тези пари, да вадим стотици милиони и да защитаваме системите от няколко човека. Те се познават. Със сигурност“, допълни още министър-председателят и посочи, че в мрежата не е толкова анонимно, колкото хората от по-старото поколение си мислят. „Държави има, които забраниха „Фейсбук“, „Туитър“. Няма голяма разузнавателна служба, която да не е хакната“, изтъкна още Борисов.  \r\nДеница КИТАНОВА", "date": "2019.09.17", "title": "Премиерът Бойко Борисов: Разчитаме както във всяка сфера на борба с престъпността на гражданите и организациите за киберсигурността"}
{"url": "http://www.focus-news.net/news/2019/09/17/2699495/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Дори след три години на поста, държавният глава на САЩ Доналд Тръмп продължава да се държи като политик, който знае какво е най-доброто. Точно това в момента намалява заплахата от война в Близкия изток. Може би, предупреждават в редакцията на германското издание  Der Spiegel . \r\n„Нека обобщим: търговец на недвижими имоти и собственик на хотели, който вероятно през живота си не е чел книга за външната политика и със сигурност би имал проблеми с обяснението на разликата между сунитите и шиитите, управлява САЩ, най-мощната държава в света: това е Доналд Тръмп“, обобщава изданието.  \r\n„Срещу него се изправят фанатици и милитаристи, които през последните 40 години сутрин, обед и вечер чуват само един лозунг, а именно, че Америка е смъртен враг: това са иранските аятоласи. Между тях стои 34-годишен петролен принц, който има амбицията да издигне страната си до нови висоти и който по презумпция не знае никакви скрупули: това е Мохамед бин Салман от Саудитска Арабия. Това е ситуацията. Кой може да спи спокойно?“, пита авторът на статията.  \r\nСпоред изданието опасната смесица предполага, че може да се стигне до верижна реакция след нападенията над саудитските петролни находища. Рияд може да атакува Техеран, а той – да отвърне на удара. САЩ ще побързат да помогнат на сауидитците и да въвлекат Иран във война. Израел също би се възползвал от ситуацията. \r\nМоже да се случи нещо, а може и не. Какво би донесла войната с Иран на Тръмп? Нищо. Това прави този конфликт невъзможен (към настоящия момент) и малко вероятен. Егоизмът на президента на САЩ в този случай по изключение може да се окаже добро нещо. \r\nИзбирателите в Америка, включително гласоподавателите на Тръмп, са повече от изтощени от война. На много от тях им е писнало от ангажирането на САЩ в чужбина, докато в страната пътищата са пълни с дупки. С обещанието да прекрати операциите на американски войници в Афганистан и Сирия, Тръмп отрече кампанията си - и спечели. Нова война би причинила големи неразбирателства дори сред собствения му народ. \r\nТръмп знае това добре и това обяснява защо той отново изглежда колеблив след атаките срещу саудитските петролни съоръжения. В неделя той заплашваше повече или по-малко Техеран , че САЩ винаги бяха готови да отвърнат на удара. В понеделник обаче вече бе далеч по-спокоен.  \r\nТръмп е наясно, че бърз военен успех срещу Техеран, който той би могъл да продаде на своите избиратели, не може да бъде гарантиран. Вместо това може да се наложи САЩ да нагазят в кърваво, продължително и скъпо клане, което ще се води на много фронтове. Атака на саудититците или американците ще завари иранците единни и ще засили волята им за съпротива. И дори с ограничен военен удар, бърз крах на Техеран на фронта на преговорите не би бил безопасен. \r\nКрайната цел на Тръмп е преизбирането. В крайна сметка Иран е вторичен проблем. Само изборите през 2020 г. са важни. Ето защо не може да се разчита на война, която ще доведе след себе си загинали американски войници и икономически проблеми. Дипломатическото решение остава най-добрият път за Тръмп в тази криза. И затова той се надява на голяма „сделка\". \r\n*** \r\n Село в Нова Зеландия забрани на реплика на кораба на капитан Кук да хвърли котка в пристанището му, за да отбележи 250-тата годишнина от пристигането на изследователя след съпротива на местната маорска общност, пише британското ляво-либерално издание  The Guardian . \r\nПлавателният съд е част от флотилия, която ще обиколи Нова Зеландия през октомври и е част от серия от мероприятия, които „отбелязват първите срещу на сушата между Маори и Пакеха през 1769-1770 година“. Той трябваше да посети Мангонуй на Северния остров, но визитата бе отменена от Министерството на културата и наследството след оплаквания от туземци. \r\nАнахера Хърбърт-Грейвс, ръководителят на племето от Нортланд Ngāti Kahu iwi, каза пред RNZ: „Той [Кук] е варварин. Където и да отидеше, като повечето хора от времето на имперската експанзия, имаше убийства, отвличания, изнасилвания и просто много лоши резултати за коренното население. Той не е открил нищо тук и ние се противопоставяме на това Tuia 250 да използва евфемизми, като „срещи“, за да прикрие нещо, което всъщност са инвазии“. \r\nВ Гисборн, на около 800 км от Мангонуи по източния бряг и начална точка на пътешествието на флотилията, което ще продължи един месец, племето „иви“ обявиха, че ще откажат да проведат „поухири“, или приветствени церемонии за тези кораби, свързани с колонизацията. \r\nАмохере Хукамау, от тръста „Ронгоуаката“, заяви, че ще се проведе служба за „деветте „типуна“ (предци), които са били застреляни или наранени по време на събитията през октомври 1769 година“ и предположи, че „потомците на колониалистите“ са по-подходящи за това да приветстват корабите. \r\nНапрежението нараства още една година преди планираните празненства. В Гисборн градският съвет реши да премахне статуя на Кук, след като тя бе вандализирана неколкократно. \r\nКук и екипажът на „Ендеавор“ пристигат в Залива на бедността на Гисборн през 1769 година и първите значителни срещи между европейци и маори се случват в района. Самото име Залив на бедността предизвиква спорове – първоначалното му име е Турангануй-а-Кива преди да бъде преименуван от Кук. \r\nПрез март островите Кук обмисляха да сменят името си, за да почетат туземното наследство, като Аваики Нуи беше фаворит. Името „трябва да има вкус на нашата християнска вяра и да придава голямо значение на нашето маори наследство. И трябва да внушава чувство на гордост в нашите хора и да обединява нашия народ“, заяви председателят на комитета за промяна Дани Матароа. \r\nМиналата година местната активистка Тина Нгата критикува предстоящите събития. „[Кук] беше убиец, той беше нашественик [и] беше авангард за британската имперска експанзия. Ако четете неговите собствени дневници и дневниците на членовете на екипажа, не е било необичайно той да стреля по нас, да краде от нас, да се случват отвличания и всъщност цели общности бяха унищожени от болести, предавани по полов път“. \r\n*** \r\n  Трудно е да не забележим влиянието на френския президент Еманюел Макрон в речта на Урсула фон дер Лайен, с която тя представи избраните от нея комисари, или количеството на най-добрите позиции в ЕС, които получи Франция. Но идеята за силна Европа съблазнява и германците, пише базираният в Брюксел портал  EURACTIV  в материал, представен без редакторска намеса. \r\n \r\nПредишната Европейска комисия беше обещала да бъде „политическа“, но фон дер Лейен иска да отведе нещата с една крачка напред. Избраният председател на Европейската комисия иска Европа, която да е „по-силна на международната сцена“; по-специално в борбата с изменението на климата и защита на многостранността. \r\nТя иска нейната Комисия да бъде „геополитическа“ и повери на пристигащия ръководител на ЕС по външната политика испанецът Джозеп Борел да създаде работна група, наречена „По-силна Европа в света“. \r\nВъпреки че не е много немска, тази визия за наднационална сила се съчетава идеално с изказванията на Макрон. Независимо дали в своето обръщение в Сорбоната или в речта към френските посланици в края на август, изглежда, че френският президент поставя в основата на проекта си идеята за геополитическата сила на Европа. \r\n„Макрон теоретизира за ролята на Европа и неговите аргументи бяха възприети от избрания председател на Европейската комисия, но има европейска динамика в полза на това“, подчерта Стефан Сежурне, ръководител на френската делегация на „Обнови Европа“, който казва, че е доволен от новия екип от предложени комисари и този подход към властта. \r\nСред другите партии Франсоа-Ксавие Белами от консервативната Европейска народна партия (ЕНП) подкрепя новата комисия, особено в нейния консервативен подход към въпроса за миграцията. \r\nПодобно на бившия шпитценкандидат от ЕНП Манфред Вебер, Белами също подкрепя миграционния портфейл, даден на гръцкия комисар, със заглавие „Европейски начин на живот“. Левицата и Зелените обаче осъдиха названието. \r\nС изключение на по-крайните партии, има консенсус за засилване на властта на ЕС на геополитическата сцена. \r\nСпоред обширно проучване, проведено от експертния център ECFR, Макрон и неговият антураж само се присъединяват към основна тенденция сред европейците, които искат Европа да стане геополитически играч. \r\nОт 60 000 европейци, изследвани от YouGov, все по-голям брой вярват, че ако Европа се срине, най-значителната загуба ще бъде тази на блок, който може да се противопостави на властта на САЩ и Китай. Това вярват 34% от французите, но също и 30% от германците, както и 27% от испанците. \r\nФранция, като движеща сила в този ход, също премина в настъпление, когато става въпрос за отговорност, което предизвиква търкания в Германия. Освен че повлия на назначенията, изказванията и дори изборите, направени от фон дер Лийен, Франция получи жизненоважно място в Комисията. Френският комисар Силви Гулард бе определена да управлява вътрешния пазар и ресора отбрана. \r\nФранция също запази контрола над преговорите за Брекзит, тъй като Мишел Барние запази поста си. А Европейската централна банка ще се управлява от Кристин Лагард, която беше назначена за следващ управляващ директор на институцията. \r\nДруги държави-членки могат да ревнуват от такъв списък. Но това също отразява как френската дипломация подхожда към този въпрос, докато предишната администрация на Франсоа Оланд се предаде по въпроса. \r\n \r\n Промяна на курса за Германия \r\n \r\nВ Германия изборът на фон дер Лейен, която е част от вътрешния кръг на канцлера Ангела Меркел, поражда надежди, че страната отново ще се активизира на европейската сцена. \r\n„Очаквам това!“ – заяви Франциска Брантнер, член на Бундестага и говорител на парламентарната група на Зелените по европейската политика. \r\n„Германия трябва да сложи край на своята„ не“ политика по отношение на всички амбициозни инициативи на европейската политика, предприети за справяне с предизвикателството на кризата с климата“, каза тя. \r\nЗеленият евродепутат посочи, че дори и да закъснее, все още има време канцлерът да мобилизира правителството си, за да отговори най-накрая на предложенията на френския президент, „които той не спира да поставя на масата през последните години“. \r\n„Германия трябва да се възползва от тази възможност да поеме активна роля в Европа. От началото на кризата с еврото през 2008 г. тя намали ролята си и стигна до там да спре всякакви нови инициативи“, добави тя. \r\nСпоред евродепутата обаче изглежда, че нещата се движат, след като фон дер Лейен беше назначен да ръководи новата Комисия. \r\nТя посочи, че избраният председател включи в програмата си конкретни обещания като мобилизиране на един трилион евро за десет години за развиващите се страни за финансиране на борбата срещу глобалното затопляне. „Германия, надявам се, няма да се противопостави“, каза тя. \r\n \r\n Невидими позиции, но силно влияние \r\n \r\nДокато речта на фон дер Лиен отразява вижданията на Франция, това не означава, че Германия възнамерява да отстъпи. Тя продължава да упражнява своето влияние чрез различните позиции в европейските институции. \r\n„Това са позиции, които са по-малко изложени от тези на комисарите, но също са решаващи“, обясни Клер Демесмай, политолог и експерт по френско-германските отношения в Германския институт за външна политика (DGAP). \r\nТя подчерта, че тези позиции включват тези на генерални секретари, където германците са добре поставени, както и председатели на групи или вицепредседатели, където Франция със сигурност е по-добра, но където германското влияние остава силно. \r\nОсвен това, въпреки че тандемът на Урсула фон дер Лейен и Силви Гулард може да създаде впечатление за истинска хармония между Франция и Германия, истинските разногласия между двете страни остават. \r\n„По въпроса за цифровото данъчно облагане все още има различия между двете страни, както и по въпросите на отбраната и индустриалната политика. Има поредица от въпроси, по които все още сме далеч от постигане на споразумение“, отбеляза политологът. \r\nОтвъд френско-германското разделение, позицията на държавите-членки на ЕС по отношение на новия европейски бюджет ще определи дали новата Комисия на ЕС ще има необходимото пространство за маневриране, за да изпълни своята пътна карта. \r\n„Приемането на европейския бюджет ще бъде от решаващо значение. Как държавите-членки ще определят своите приоритети? Ще спазва ли бюджетът пътната карта на Комисията“, размишлява политологът. \r\n \r\n Нова европейска глава \r\n \r\nКонкретно Брекзит ще промени начина, по който се раздават картите. \r\n„С Брекзит се формират нови баланси отвъд простото уравнение 28-1. Става свидетели на различни властови отношения“, обяснява Клер Демесмай. \r\n„Нидерландия, например, става все по-влиятелна. Сега тя ще води дискурса към либерална и ортодоксална Европа, що се отнася до финансовите въпроси“, добави тя. \r\nДемесмай подчертава също ролята, която може да изиграе Италия. \r\n„След Брекзит и при условие, че вътрешната ситуация се стабилизира, Италия може да се присъедини към Франция и Германия, за да разшири кръга и да формира ново трио. Отваря се нова глава с нови баланси и Европа е в движение“, добави политологът. \r\n*** \r\n  Бившият италиански премиер Матео Ренци напуска „Демократическата партия“ (ДП) и създава нова центристка група, пише европейската редакция на  Politico. \r\nРешението ще бъде обявено във вторник сутринта в рамките на интервю пред лявоцентристкия ежедневник Il Giornale. Според двама служители на ДП и главния редактор на вестника Алесандро Салусти, Ренци ще създаде нова партия в долната камара на парламента, докато в Сената (където не могат да бъдат създавани нови групи след започване на мандата на народното събрание) група законодатели ще напуснат ДП и ще станат независими. \r\nВ интервюто пред Il Giornale Ренци ще каже, че е позвънил на премиера Джузепе Конте в понеделник, за да го информира за решението си и да каже, че продължава да е лоялен на новото правителство на ДП и „Движението 5 Звезди“. Освен това бившият министър-председател е получил обаждане от министъра на културата Дарио Франческини, който му е казал, че „прави голяма грешка и ще стане незначителен“. \r\nОчаква се решението да предизвика трусове в ДП и да отслаби управляващата коалиция в Италия. Двете партии нямат мнозинство в Сената и разчитат на подкрепата на крайно-лявата партия„Свободни и равни“, както и на независими сенатори. С напускането на Ренци, който също е сенатор, излизат още около 12 законодатели в Горната камара и той ще получи голяма власт над правителството. \r\nПарламентарните правила изискват новите групи в Камарата на представителите да имат най-малко 20 членове. Според депутат от ДП, някои от членовете на партията на Силвио Берлускони – „Форца Италия“, са готови да се присъединят към групата на бившия премиер. \r\nПо-рано този месец Ренци, който настояваше за формиране на съюз между ДП и Д5З, за да се избегнат предсрочни избори, заяви пред Politico, че възможното излизане от социалдемократическата партия е просто „скучен слух“. \r\nВ неделя обаче съюзникът на бившия премиер Еторе Росата заяви, че отделянето ще е „консенсусна раздяла“, но няколко часа по-късно лидерът на ДП Никола Цингарети даде ясно да се разбере, че няма такова нещо. В изказване на партийна конференция в Торино той каза: „Надявам се отделянето да не се случи. Единството на партията е абсолютно необходимо за демокрацията и за стабилността на правителството“.", "date": "2019.09.17", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/09/17/2699492/vecherne-novosti-sarbiya-opasen-udar-po-deytanskiya-miren-dogovor.html", "text": "„Програмната декларация на Партията на демократическото действие (ПДД – най-голямата мюсюлманска партия в Босна и Херцеговина (БиХ)), в която се предвижда създаването на три нива на управление в БиХ е изключително опасна и представлява явен призив за неспазване на Дейтънския мирен договор“, заяви сръбският премиер Ана Бърнабич, цитирана от белградския ежедневник  „Вечерне новости“ . \r\n„Това е поредното отваряне на Кутията на Пандора на Балканите и нещо, което не трябва да се приема леко“, подчерта министър-председателят. \r\nВ документа, приет от ПДД през почивните дни, пише, че основната дългосрочна цел на фракцията е да се приеме Конституция, според която БиХ ще бъде дефинирана като демократична, регионализирана, правова и социална държава със столица Сараево, който ще бъде политически, административен, културен и икономически център на страната. \r\nПредседателстващият Организацията за сигурност и сътрудничество в Европа (ОССЕ) Мирослав Лайчак заяви, че „БиХ трябва да запази принципа, че един народ не може да бъде надгласуван и изхвърлен от играта, защото това би било опасно за държавата“. \r\n„Мина времето, когато вместо политиците в БиХ решенията вземаше международната общност. Целта не е създаването на някакъв международен протекторат, а чрез помощта БиХ да стане напълно незавивима. В тези области успехът беше постигнат, когато САЩ и ЕС намериха общ език и действаха координирано“, обясни той. \r\nПредседателят на сръбската парламентарна комисия за диаспората и сърбите в региона Миодраг Линта смята, че декларацията на ПДД е войнствена и представлява „неофициално обявяване на война на сърбите в Република Сръбска (РС)“. \r\nСръбският член на Президиума на БиХ Милорад Додик заяви, че от канцеларията на върховния представител на международната общност не са намерили за необходимо до се изкажат относно програмния документ на ПДД, а са го направили под натиска на медиите, въпреки че е ясно, че документите са едновременно противоконституционни и анти-Дейтънски. Той посочи, че в отговора на Валентин Инцко се вижда, че те гледат на БиХ като държава, съставена от два ентитета, но никъде не споменават друга детерминанта на същия член на Конституцията, който гласи „три конституционни народа“: \r\n„По този начин и самият върховен представител нарушава разпоредбите на Конституцията на БиХ и се оставя встрани анти-Дейтънската резолюция на ПДД“, обясни лидерът на босненските сърби. \r\n \r\nПревод и редакция:", "date": "2019.09.17", "title": "„Вечерне новости“ (Сърбия): Опасен удар по Дейтънския мирен договор"}
{"url": "http://www.focus-news.net/news/2019/09/17/2699493/kmetat-na-blagoevgrad-d-r-atanas-kambitov-ofitsialno-shte-otkriet-regionalna-sistema-za-upravlenie-na-otpadatsite.html", "text": "Кметът на Благоевград д-р Атанас Камбитов официално ще открие „Регионална система за управление на отпадъците, регион Благоевград, обслужваща общини Благоевград, Симитли Рила, Кочериново и Бобошево – I етап“. Това съобщиха от пресцентъра на  Общината . Церемонията ще се състои от 12.45 часа на депото в землището на село Бучино. Паралелно, бъде направена и първа копка  на обект по проект  „Проектиране и изграждане на допълнителна инфраструктура /инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци/ за развитие на регионалната система за управление на отпадъците на регион Благоевград, включващ общини Благоевград, Симитли, Рила, Кочериново и Бобошево“.", "date": "2019.09.17", "title": "Кметът на Благоевград д-р Атанас Камбитов официално ще откриет регионална система за управление на отпадъците"}
{"url": "http://www.focus-news.net/news/2019/09/17/2699487/nova-lokatsiya-za-kultura-predlaga-kontserti-i-detski-programi-v-sofiya.html", "text": "В подлеза на Националния дворец на културата, пред театър „Азарян” и в близост до фонтаните, на 17 септември ще се проведе концерт на група Мехехе. Това съобщиха от пресцентъра на  Столична община . Събитието е първо на новата сцена, която ще предлага концерти и детски програми. \r\nМузикантите от Мехехе ще посветят концерта си на Деня на София, началото е в 18.30 часа.", "date": "2019.09.17", "title": "Нова локация за култура предлага концерти и детски програми в София"}
{"url": "http://www.focus-news.net/news/2019/09/17/2699483/kmetat-na-gostivar-arben-taravari-zapochva-albanskata-prolet-ot-kosovo-kam-severna-makedoniya.html", "text": "Кметът на македонския град Гостивар Арбен Таравари смята, че ако в Косово победи Движението „Самоопределение“ (Ветевендосие) на Албин Курти, ще осъмне нов ден за албанците, пише македонският ежедневник „Вечер“. \r\n„Албанската пролет започна“, отбеляза градоначалникът след посещението на Курти в Гостивар. \r\nТараваи призова албанците чрез своя профил във „Фейсбук“ да гласуват за „Самоопределение“ и заяви, че смята Курти за „цяр“ за заздравяване на косовското общество и благосъстоянието на всички албанци. \r\nСравнявайки рака, една от най-агресивните диагнози, с политиката, кметът на Гостивар, който е част от албанската опозиционна партия „Алианса на албанците“ и е бивш министър на здравеопазването на Македония, каза, че „държавните институции“ са въвлечени в престъпност. \r\nДобрата новина, според него, е, че този рак може да бъде излекуван, но добавя, че това изисква единство, тоест ангажираност на всички. \r\n„Започвайки от Косово и продължавайки към Северна Македония, акцията започна. В името на това, призовавам всички албанци в Македония да подкрепят „Самоопределение“ в Косово. Една победа в Косово ще бъде най-голямата стъпка към защитаването на нашите семейства от рака на властите, който заплашва живота ни. Нека „Самоопределение“ победи в Косово, нека осъмне нов ден за албанците“, написа Таравари във „Фейсбук“. \r\n \r\nПревод и редакция:", "date": "2019.09.17", "title": "Кметът на Гостивар Арбен Таравари: Започва албанската пролет от Косово към Северна Македония"}
{"url": "http://www.focus-news.net/news/2019/09/17/2699496/pregled-na-osnovnite-temi-vav-velikotarnovskiya-pechat.html", "text": "„Учебна ферма за трюфели създаде търновско училище“, е водещо в областния всекидневник  „Янтра Днес” . Ферма за бели и черни трюфели има вече в двора на Професионалната гимназия по електроника „А.С. Попов“ във В. Търново. Скъпите гъби бяха открити от ученици през май. \r\n„Започва възстановяването на 300-годишен каменен мост“, пише още вестникът. Започва ремонтът на 300-годишния каменен мост, който е символ на Дебелец. Вече са приключили всички процедури, свързани с реконструкцията на съоръжението. Отпуснатите средства за възстановяването му са в размер на 220 000 лв.  \r\nИззеха канабис и метамфетамини“, е новина от криминалната хроника. Страница пета разказва за предстоящото издание на конкурса „Сребърна Янтра“, в което ще има „горещи следи, които водят към Фреди Меркюри“. В ежедневника е поместен материал и за това как премина откриването на новата учебна година във Великотърновска област. „С 5:2 дебютира у дома дублиращият тим на „Етър“ и излезе начело“, е новина от спортните страници. \r\n„8550 ученици тръгнаха на училище в община Велико Търново“, е заглавие от другия областен ежедневник -  „Борба“ . 8550 ученици тръгнаха на училище в община Велико Търново. Повече от 370 са паралелките от 1 до 12 клас, като само първолкласниците са разпределени в 33 класа.  \r\n„Битка за преференции, хората с по-задни места в листите се готвят да ги пренареждат“, е друга новина от броя. Тотално пренареждане на основните листи на кандидатите за общински съветници се очаква след изборите в края на октомври. Мнозина, които по някаква причина са поставени на по-задни места, отсега договарят лични преференции, с които се надяват да минат напред и да попаднат в местния парламент, за сметка на поставените в началото на списъка.  \r\nВ днешното издание има и статия, която за разказва за търновски студенти, „направили два стенописа в ОУ „Св. Св. Кирил и Методий“ в Горна Оряховица“. „Хванаха надрусан с коктейл от наркотици шофьор в областния град“ е новина от криминалната хроника. В областния ежедневник ще намерите и материал за проекта „Заедно напред“, който реализира стартирането на две нови паралелки в Горна Оряховица и Мездра.", "date": "2019.09.17", "title": "Преглед на основните теми във великотърновския печат"}
{"url": "http://www.focus-news.net/news/2019/09/17/2699488/der-spiegel-opasnost-ot-voenen-udar-v-blizkiya-iztok-kakvo-spira-donald-tramp.html", "text": "Дори след три години на поста, държавният глава на САЩ Доналд Тръмп продължава да се държи като политик, който знае какво е най-доброто. Точно това в момента намалява заплахата от война в Близкия изток. Може би, предупреждават в редакцията на германското издание  Der Spiegel . \r\n„Нека обобщим: търговец на недвижими имоти и собственик на хотели, който вероятно през живота си не е чел книга за външната политика и със сигурност би имал проблеми с обяснението на разликата между сунитите и шиитите, управлява САЩ, най-мощната държава в света: това е Доналд Тръмп“, обобщава изданието.  \r\n„Срещу него се изправят фанатици и милитаристи, които през последните 40 години сутрин, обед и вечер чуват само един лозунг, а именно, че Америка е смъртен враг: това са иранските аятоласи. Между тях стои 34-годишен петролен принц, който има амбицията да издигне страната си до нови висоти и който по презумпция не знае никакви скрупули: това е Мохамед бин Салман от Саудитска Арабия. Това е ситуацията. Кой може да спи спокойно?“, пита авторът на статията.  \r\nСпоред изданието опасната смесица предполага, че може да се стигне до верижна реакция след нападенията над саудитските петролни находища. Рияд може да атакува Техеран, а той – да отвърне на удара. САЩ ще побързат да помогнат на сауидитците и да въвлекат Иран във война. Израел също би се възползвал от ситуацията. \r\nМоже да се случи нещо, а може и не. Какво би донесла войната с Иран на Тръмп? Нищо. Това прави този конфликт невъзможен (към настоящия момент) и малко вероятен. Егоизмът на президента на САЩ в този случай по изключение може да се окаже добро нещо. \r\nИзбирателите в Америка, включително гласоподавателите на Тръмп, са повече от изтощени от война. На много от тях им е писнало от ангажирането на САЩ в чужбина, докато в страната пътищата са пълни с дупки. С обещанието да прекрати операциите на американски войници в Афганистан и Сирия, Тръмп отрече кампанията си - и спечели. Нова война би причинила големи неразбирателства дори сред собствения му народ. \r\nТръмп знае това добре и това обяснява защо той отново изглежда колеблив след атаките срещу саудитските петролни съоръжения. В неделя той заплашваше повече или по-малко Техеран , че САЩ винаги бяха готови да отвърнат на удара. В понеделник обаче вече бе далеч по-спокоен.  \r\nТръмп е наясно, че бърз военен успех срещу Техеран, който той би могъл да продаде на своите избиратели, не може да бъде гарантиран. Вместо това може да се наложи САЩ да нагазят в кърваво, продължително и скъпо клане, което ще се води на много фронтове. Атака на саудититците или американците ще завари иранците единни и ще засили волята им за съпротива. И дори с ограничен военен удар, бърз крах на Техеран на фронта на преговорите не би бил безопасен. \r\nКрайната цел на Тръмп е преизбирането. В крайна сметка Иран е вторичен проблем. Само изборите през 2020 г. са важни. Ето защо не може да се разчита на война, която ще доведе след себе си загинали американски войници и икономически проблеми. Дипломатическото решение остава най-добрият път за Тръмп в тази криза. И затова той се надява на голяма „сделка\". \r\n \r\n Тереза Герова", "date": "2019.09.17", "title": "Der Spiegel: Опасност от военен удар в Близкия изток: Какво спира Доналд Тръмп"}
{"url": "http://www.focus-news.net/news/2019/09/17/2699501/ogranicheno-e-preminavaneto-na-mps-nad-10-tona-po-patya-zlatni-pyasatsi-kranevo.html", "text": "Забранено е преминаването на моторни превозни средства (МПС) с маса над 10 тона по пътя „Златни пясъци“ – Кранево, предаде репортер на  Радио „Фокус“ – Варна . Обходният маршрут е през селата Кичево и Оброчище. Движението по част от магистрала „Хемус“, в района на Девня се осъществява двупосочно в едно платно поради ремонтни дейности. Участъкът, в който се работи е между село Неофит Рилски и Девня, от км 393+500 до км 400+100. Ограничено е движението към Варна поради ремонтни дейности. Трафикът се осъществява двупосочно в платното в посока София. Движението към Варна се отклонява в платното за София от км 393+500 до км 401+100. \r\nДиана СТОЕВА", "date": "2019.09.17", "title": "Ограничено е преминаването на МПС над 10 тона по пътя „Златни пясъци“ – Кранево"}
{"url": "http://www.focus-news.net/news/2019/09/17/2699497/d-r-aleksandar-yordanov-umbal-sv-ivan-rilski-hronichnata-mieloidna-levkemiya-e-agresivno-zabolyavane-lechenieto-u-nas-sledva-svetovnite-postizheniya.html", "text": "Хроничната миелоидна левкемия е агресивно заболяване, което засяга всички възрасти. Това каза в интервю за сутрешния блок  „Добро утро, България“  на  Радио „Фокус“  д-р Александър Йорданов, Клиника по хематология и онкология в УМБАЛ “Св. Иван Рилски“ по повод Световния ден за борба с това заболяване. Той допълни, че то се дължи на генетична трансформация на клетки на имунната система, която води до бърза прогресия и увеличаване на левкоцитния брой. Установява се най-често при рутинни кръвни изследвания. Като социално - значимо заболяването е често срещано, особено в европейските държави, които са доста развити икономически, каквато всъщност се оказва и България, обясни д-р Йорданов. „Хората живеят все по-дълго, тяхната обща преживяемост се е увеличила доста през годините, което води до пик на всички злокачествени заболявания. Преди около 50 години най-честата причина за смърт при хората са били сърдечно - съдовите заболявания, докато в сегашно време злокачествените заболявания са на първо място. Доста рискови фактори се отчитат, като на първо място се говори за йонизиращата радиация, която е като рисков фактор за развитие на всички злокачествени заболявания. Характерна е т. нар. транслокация 9/22, което представлява промяна в 9 и 22 хромозома в нашия геном. Вследствие на обмяна на материал между тези две хромозоми възниква нов участък в самия геном, който води до тази бърза прогресия и нарастване на левкоцитния брой“, каза още той. \r\nД-р Александър Йорданов допълни, че лечението на заболяването в България следва световните научни успехи. По отношение на лимфомите д-р Йорданов отбеляза, че те са най-честите злокачествени хематологични заболявания, като честотата им расте в световен мащаб. В България годишно се разболяват около 500 души. Ранното диагностициране е от изключително значение и може да подобри състоянието занапред, затова профилактиката е изключително важна, заяви д-р Йорданов. \r\nЕлеонора ЧОЛАКОВА", "date": "2019.09.17", "title": "Д-р Александър Йорданов, УМБАЛ “Св. Иван Рилски“: Хроничната миелоидна левкемия е агресивно заболяване, лечението у нас следва световните постижения"}
{"url": "http://www.focus-news.net/news/2019/09/17/2699502/oblastnata-epizootichna-komisiya-v-kyustendil-shte-provede-zasedanie.html", "text": "Областната епизоотична комисия в Кюстендил ще проведе заседание. Това съобщиха за  Радио „Фокус” – Кюстендил  от комисията. Заседанието е насрочено за 14.00 часа в залата на Областна администрация. В рамките на срещата ще бъде представена актуалната епизоотична обстановка в страната, както и ситуацията на територията на Кюстендилска област, която към момента е свободна от заболяването Африканска чума по свинете, но е обявена като санитарна зона. Областната епизоотична комисия ще обсъди и изпълнението на разпоредените мерки с цел недопускане на заболяването да навлезе в региона. Припомняме, че заседанието е в изпълнение на указания от Министерството на земеделието, храните и горите. \r\nВенцеслав ИЛЧЕВ", "date": "2019.09.17", "title": "Областната епизоотична комисия в Кюстендил ще проведе заседание"}
{"url": "http://www.focus-news.net/news/2019/09/17/2699504/60-godishna-zhena-ot-dobrich-e-stanala-zhertva-na-izmama-s-3-500-leva-i-zlatni-nakiti.html", "text": "На 16 септември, около 16.00 часа е получена жалба от 60-годишна жена от град Добрич. По данни на жената е била въведена в заблуждение от мъж, представящ се за служител на МВР. Това съобщиха от  ОДМВР-Добрич . Малко по-късно тя изхвърля през прозореца на апартамента сумата от 3 500 лева и златни накити, неустановено количество. По случая е образувано досъдебно производство.", "date": "2019.09.17", "title": "60-годишна жена от Добрич е станала жертва на измама с 3 500 лева и златни накити"}
{"url": "http://www.focus-news.net/news/2019/09/17/2699498/zapochna-tarzhestvenata-sesiya-na-sos-po-povod-denya-na-sofiya.html", "text": "Започна тържествената сесия на СОС по повод Деня на София, предаде репортер на  Агенция „Фокус“ . Празничното заседание откри председателят на СОС Елен Герджиков, който заедно с кмета на София Йорданка Фандъкова отправи приветствие към столичани. По традиция в днешния ден ще бъдат връчени званията „Почетен гражданин на София”, „Почетен знак на Столичната община” и на „Значка на София”. По смисъла на специална наредба на Столична община званието \"Почетен гражданин на София\" се присъжда на български и чуждестранни граждани за изключителен принос и заслуги за развитието на Столична община, изключителни постижения в областта на обществено-политическия, научния, стопанския, социалния, културния и спортен живот и др. Удостояването със званието  се извършва на официална церемония, която се провежда на тържествената сесия на Общинския съвет в Деня на София. Почетният знак се присъжда на български и чуждестранни граждани, общински служители и общински съветници, които имат значителен принос в развитието на града и заслуги към неговите граждани. Значката на София се връчва на кмета на Столичната община, общинските съветници, районните кметове, заместник-кметовете, секретаря и главния архитект на Столична община. Тя се носи при изпълнение на служебните задължения, както и по време на Националния празник на Република България, официалните празници, празника на София и други градски и национални тържества и ритуали. Денят на София се отбелязва ежегодно на 17 септември на църковния празник \"Св. мъченици София и трите й дъщери Вяра, Надежда и Любов\". Тази година програмата по честванията на празника е богата и изпълнена с много танцови и музикални изпълнения, които ще радват столичани и гостите на града. \r\nТеодора ПАВЛОВА", "date": "2019.09.17", "title": "Започна тържествената сесия на СОС по повод Деня на София"}
{"url": "http://www.focus-news.net/news/2019/09/17/2699494/premierat-boyko-borisov-raboti-se-aktivno-po-vavezhdaneto-na-elektronnoto-upravlenie.html", "text": "Работи се активно по въвеждането на електронното управление. Това каза пред журналисти министър-председателят Бойко Борисов, предаде репортер на  Агенция „Фокус“  . „Работят активно, виждате стотици вече са възможностите по електронен път. Пак казвам най-големите централи в света се върнаха на механичните пишещи машини. Ако няма неприязън към тези хора, ако това се счита за модерно и колко е готино да си хакер и ние се отнасяме с такава толерантност към тях, нищо добро не ни очаква“, каза премиерът Борисов по адрес на хакерите. „Помолих обществеността да има нетърпимост, както към всеки друг крадец, престъпник, всеки, който вреди. Това е една детска площадка като направиш, отиват да я счупят. Това е по същия начин. Ние искаме да облекчим гражданите, да може колкото може повече платформи да има за електронно обслужване. Ако някой ги руши, ще се върнем пак на механичните пишещи машини“, допълни още Борисов. На въпрос дали трябва да се промени Наказателния кодекс за хакерите, Борисов посочи, че има предложения за промени. „Вижте, те законите и сега не са лоши, просто трябва да се спазват. Не може след всяко престъпление да променяме закона и да правим по-тежки наказания“,  обясни министър-председателят. По отношение на заплатите, министър-председателят заяви, че таваните са такива, че в тази сфера  и те варират  от 10-15 хил. лв. нагоре. „Не може всяко министерство да си позволи такива специалисти на такива заплати. През електронното управление може пет-десет човека да назначим на  по-високи заплати. Дал съм на финансовия министър да мислят варианти, да може като проведем конкурса да вземем добри и качествени специалисти“, допълни още министър-председателят. Той посочи, че е реалистично от новия бюджет. Попитан дали е наясно със състоянието на председателя на парламента Цвета Караянчева, Борисов отговори, че й е пуснал един sms дали е добре. „Тя ми отговори това, което вие знаете“. \r\n Деница КИТАНОВА", "date": "2019.09.17", "title": "Премиерът Бойко Борисов: Работи се активно по въвеждането на електронното управление"}
{"url": "http://www.focus-news.net/news/2019/09/17/2699458/dvizhenieto-po-patya-belitsa-zagrazhden-se-osashtestvyava-s-povisheno-vnimanie-zaradi-izvarshvane-na-remontni-deynosti.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.09.17", "title": "Движението по пътя Белица – Загражден се осъществява с повишено внимание заради извършване на ремонтни дейности"}
{"url": "http://www.focus-news.net/news/2019/09/17/2699499/epoka-e-re-kandidatite-za-premierskiya-post-v-kosovo-obeshtaha-da-poemat-otgovornostta-za-dialoga-sas-sarbiya.html", "text": "Кандидатите за премиерския пост в Косово обещаха, че ако бъдат избрани, ще поемат ръководството на диалога със Сърбия, съобщава електронното издание на прищинския ежедневник  Epoka e Re . \r\nКандидатът от Демократическата лига на Косово Вьоса Османи заяви, че ролята на президента на най-младата държава на Балканите в диалога ще бъде да постанови споразумението между Косово и Сърбия, след като такова бъде постигнато. „Що се отнася до диалога със Сърбия, той ще се води от правителството, но не само от мен. Имам по-богат опит в преговорите от всеки друг кандидат за министър-председател. Другите гледаха разговорите по телевизията, докато аз бях пряко замесен“, подчерта Османи по време на дебат. \r\nМеждувременно лидерът на „Самоопределение“ Албин Курти говори за диалога със Сърбия в рамките на среща с италианския посланик Пиеро Кристофоро Сарди. В изявление след срещата от партията подчертаха, че диалогът трябва да бъде предшестван от укрепването на държавата Косово и „воден от премиера на страната“. \r\nПо-рано кандидатът за премиер от коалицията между Социалдемократическата инициатива (НИСМА) и „Алианс за ново Косово“ Фатмир Лимай призова всички политически партии да допринесат за приключването на диалога със Сърбия, като заяви, че интересът на Косово трябва да да бъде поставен над всеки друг. \r\n \r\n Тереза Герова", "date": "2019.09.17", "title": "Epoka e Re: Кандидатите за премиерския пост в Косово обещаха да поемат отговорността за диалога със Сърбия"}
{"url": "http://www.focus-news.net/news/2019/09/17/2699500/predsedatelyat-na-sos-elen-gerdzhikov-prez-izminaliya-mandat-se-opitahme-da-rabotim-dostoyno-za-sofiya-na-predstoyashtite-izbori-sofiyantsi-izbirat-madro.html", "text": "През изминалия мандат се опитахме да работим достойно за София - на предстоящите избори софиянци избират мъдро. Това каза председателят на Столичния общински съвет Елен Герджиков по време на тържествената сесия на СОС, предаде  репортер на  Агенция \"Фокус\" . „Ние в СОС се опитахме да работим достойно за София. Пред нас се изправиха немалко проблеми, не един и два сложни казуса трябваше да бъдат решени, но формулата за търсене на консенсус по всеки въпрос и за вслушване в разумните предложения на гражданите и съветници доказа, че работи в полза на града. Ако разговора в София се провежда в плоскостта на ясни политики и предложение, то тогава всички ние като граждани на София ще спечелим. Обръщам се към нашите съграждани и с оглед на предстоящите избори казвам на софиянци да направят избора си мъдро. Нека заедно почитаме нашия град. Честит  празник на всички и на добър час“, каза Герджиков.  \r\nТеодора ПАВЛОВА", "date": "2019.09.17", "title": "Председателят на СОС Елен Герджиков: През изминалия мандат се опитахме да работим достойно за София - на предстоящите избори софиянци избират мъдро"}
{"url": "http://www.focus-news.net/news/2019/09/17/2699507/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Лидерът на ляво-националистическото Движение „Самоопределение“ (Ветевендосие) и кандидат за премиер на предсрочните парламентарни избори на 6 октомври Албин Курти заяви в интервю пред местния телевизионен канал Т7, че Косово има право да се обедини с Албания, но добави, че съединението на двете страни е сложен въпрос, пише прищинският ежедневник  Gazeta Express . \r\n„Косово има право да се обедини с Албания“, заяви политикът. „Днес обаче не сме в състояние да го направим“. Лидерът на една от основните косовски партии обясни: „Това не зависи само от нас, а и от Албания“. Той смята, че обединението между двете страни е „първостепенно за оцеляването на косовската държава“. \r\nЩо се касае до предстоящите на 6 октомври избори, Курти заяви, че подкрепя влизането в предизборна коалиция с „Демократическата лига на Косово“ (ЛДК), оглавявана от Иса Мустафа. По неговите думи, ЛДК се страхува да влезе в коалиция с „Ветевендосие“. \r\nВ коментар критичния му подход към държавните символи на Косово – знамето и химна – лидерът на Движение „Самоопределение“ обеща, че ако спечели избори и стане премиер ще уважава държавните символи. „Но нека само ви припомня, че химнът се казва Европа и няма текст. Това е странно. Разбира се, аз съм за добавянето на текст към химна, но това трябва да бъде направено в съответствие с Конституцията“, обясни Курти. Политикът каза още, че знамето на Косово е чисто географско и не отразява историята на страната, като добави, че няма друг избор, освен да го приеме. „Като министър-председател, разбира се, ще зачитам символите“, обеща той. \r\n*** \r\n  „Програмната декларация на Партията на демократическото действие (ПДД – най-голямата мюсюлманска партия в Босна и Херцеговина (БиХ)), в която се предвижда създаването на три нива на управление в БиХ е изключително опасна и представлява явен призив за неспазване на Дейтънския мирен договор“, заяви сръбският премиер Ана Бърнабич, цитирана от белградския ежедневник  „Вечерне новости“ . \r\n„Това е поредното отваряне на Кутията на Пандора на Балканите и нещо, което не трябва да се приема леко“, подчерта министър-председателят. \r\nВ документа, приет от ПДД през почивните дни, пише, че основната дългосрочна цел на фракцията е да се приеме Конституция, според която БиХ ще бъде дефинирана като демократична, регионализирана, правова и социална държава със столица Сараево, който ще бъде политически, административен, културен и икономически център на страната. \r\nПредседателстващият Организацията за сигурност и сътрудничество в Европа (ОССЕ) Мирослав Лайчак заяви, че „БиХ трябва да запази принципа, че един народ не може да бъде надгласуван и изхвърлен от играта, защото това би било опасно за държавата“. \r\n„Мина времето, когато вместо политиците в БиХ решенията вземаше международната общност. Целта не е създаването на някакъв международен протекторат, а чрез помощта БиХ да стане напълно незавивима. В тези области успехът беше постигнат, когато САЩ и ЕС намериха общ език и действаха координирано“, обясни той. \r\nПредседателят на сръбската парламентарна комисия за диаспората и сърбите в региона Миодраг Линта смята, че декларацията на ПДД е войнствена и представлява „неофициално обявяване на война на сърбите в Република Сръбска (РС)“. \r\nСръбският член на Президиума на БиХ Милорад Додик заяви, че от канцеларията на върховния представител на международната общност не са намерили за необходимо до се изкажат относно програмния документ на ПДД, а са го направили под натиска на медиите, въпреки че е ясно, че документите са едновременно противоконституционни и анти-Дейтънски. Той посочи, че в отговора на Валентин Инцко се вижда, че те гледат на БиХ като държава, съставена от два ентитета, но никъде не споменават друга детерминанта на същия член на Конституцията, който гласи „три конституционни народа“: \r\n„По този начин и самият върховен представител нарушава разпоредбите на Конституцията на БиХ и се оставя встрани анти-Дейтънската резолюция на ПДД“, обясни лидерът на босненските сърби. \r\n*** \r\n  Кметът на македонския град Гостивар Арбен Таравари смята, че ако в Косово победи Движението „Самоопределение“ (Ветевендосие) на Албин Курти, ще осъмне нов ден за албанците, пише македонският ежедневник „Вечер“. \r\n„Албанската пролет започна“, отбеляза градоначалникът след посещението на Курти в Гостивар. \r\nТараваи призова албанците чрез своя профил във „Фейсбук“ да гласуват за „Самоопределение“ и заяви, че смята Курти за „цяр“ за заздравяване на косовското общество и благосъстоянието на всички албанци. \r\nСравнявайки рака, една от най-агресивните диагнози, с политиката, кметът на Гостивар, който е част от албанската опозиционна партия „Алианса на албанците“ и е бивш министър на здравеопазването на Македония, каза, че „държавните институции“ са въвлечени в престъпност. \r\nДобрата новина, според него, е, че този рак може да бъде излекуван, но добавя, че това изисква единство, тоест ангажираност на всички. \r\n„Започвайки от Косово и продължавайки към Северна Македония, акцията започна. В името на това, призовавам всички албанци в Македония да подкрепят „Самоопределение“ в Косово. Една победа в Косово ще бъде най-голямата стъпка към защитаването на нашите семейства от рака на властите, който заплашва живота ни. Нека „Самоопределение“ победи в Косово, нека осъмне нов ден за албанците“, написа Таравари във „Фейсбук“. \r\n*** \r\n  На 24 септември в кулоарите на Общото събрание на ООН в Ню Йорк ще се състои среща между премиера на Гърция Кириакос Мицотакис и президента на САЩ Доналд Тръмп, пише електронното издание на вестник  Kathimerini . \r\nСпоред информацията на източници на АНА-МПА, гръцкият министър председател ще се срещне с няколко световни лидери в хода на събитието, което ще се проведе от 17 до 30 септември, като сред тях е и президентът на Турция Реджеп Таийп Ердоган, с когото ще се срещне на 25 септември. \r\nГоворителят на гръцкото правителство Стелиос Пецас заяви, че Атина възнамерява да използва възможността да обсъди все по-агресивното поведение на Турция в Егейско море и Източното Средиземноморие и конкретно нейните енергийни планове край брега на Кипър.", "date": "2019.09.17", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/09/17/2699508/nst-nay-shtastliviyat-taralezh-v-sveta-sabra-15-miliona-posledovateli-v-instagram.html", "text": "„Най-щастливият таралеж в света“ си спечели солидна репутация в социалните медии чрез публикация на снимки от пътешествията му по света, пише изданието  New Straits Times . \r\nХърби, чиито собственик е от Германия, се превръща в следващия най-голям „петфлуенсър“ със своите амбициозни - и често усмихнати – снимки в „Инстраграм“. \r\nИнтернет сензацията, която в момента има повече от 1,5 милиона последователи в мрежата, за първи път бе представена пред света от собственичката му Талита Гирнус от Висбаден, заедно с по-възрастния й таралеж, г-н Поки. \r\nВъпреки това, след смъртта на г-н Поки по-рано тази година, Хърби продължава да вдъхновява всички да следват собствените му необикновени приключения. \r\nСъобщение на уебсайта на Талита, mrpokee.com гласи: „Невероятните хора от цял свят са вдъхновени да следват приключенията ни, защото обичат нашето послание: Между всички сериозни неща, които се случват в света всеки ден, Поки, а сега и Хърби, са тук, за да им дадат повод да се усмихнат и да останат позитивни“.  \r\n \r\n Тереза Герова", "date": "2019.09.17", "title": "NST: „Най-щастливият таралеж“ в света събра 1,5 милиона последователи в „Инстаграм“"}
{"url": "http://www.focus-news.net/news/2019/09/17/2699503/kmetat-na-stolichna-obshtina-yordanka-fandakova-nyama-bitka-za-sofiya-ima-rabota-za-sofiya-gradat-shte-go-ima-i-sled-izborite.html", "text": "Няма битка за София, има работа за София - градът ще го има и след изборите. Това каза кметът на София Йорданка Фандъкова по време на тържествената сесия на СОС по случай честването на Деня на София, предаде репортер на  Агенция \"Фокус\" . „ Градът ни празнува с вярата, надеждата любовта и мъдростта. Вече девета година имам честта да произнасям празнично слово пред вас. Тази година искам да говоря за отговорността, която всички носим пред нашия град и хората. Постигнахме много. Градът се промени и продължава да се променя“ – с тези думи започна приветствието на столичния кмет Йорданка Фандъкова към столичани.  „Живеем във време, в което всичко може да е казано, а утре да се отрече. Нашата задача винаги е била да мислим за града, защото него ще го има и след изборите, а софиянци не са средство и залог на партийни игри. Важното е да има принципи и решителност. Няма битка за София, има работа за София. Нека с любов и мъдрост работим за града си“, добави още тя.  \r\nТеодора ПАВЛОВА", "date": "2019.09.17", "title": "Кметът на Столична община Йорданка Фандъкова: Няма битка за София, има работа за София - градът ще го има и след изборите"}
{"url": "http://www.focus-news.net/news/2019/09/17/2699511/bchk-podkrepya-aktsiyata-po-kravodaryavane-v-narodnoto-sabranie-na-18-septemvri.html", "text": "Българският Червен кръст (БЧК) съвместно с Комисията по здравеопазването и Националният център по трансфузионна хематология ще участва в организираната от Комисията по взаимодействието с неправителствените организации и жалбите на гражданите кръводарителска акция на 18 септември (сряда) 2019 г., от 9.30 ч. до 13.30 ч., в зала \"Запад\" в сградата на Народното събрание, пл. \"Народно събрание\" № 2, сред депутатите и служителите на 44–тото Народно събрание. това съобщиха от пресцентъра на  БЧК . \r\nБлаготворителната инициатива за насърчаване на кръводаряването има за задача да насочи вниманието на обществото към проблемите, свързани с осигуряването на кръв и кръвни съставки, необходими за нуждите на здравеопазването.  С оглед увеличаващия се недостиг на доброволни и безвъзмездни кръводарители е необходимо да се повиши информираността относно значението и ползите от даряването на кръв за спасяването на човешкия живот. \r\nВ подкрепа на благородната кауза очакваме активно да се включат в кампанията народните представители и служителите от 44-то Народно събрание, като по този начин да дадат пример за стимулиране на безвъзмездното и доброволното кръводаряване.", "date": "2019.09.17", "title": "БЧК подкрепя акцията по кръводаряване в Народното събрание на 18 септември"}
{"url": "http://www.focus-news.net/news/2019/09/17/2699512/dvama-dushi-sa-postradali-sled-kato-tir-se-e-vryazal-v-kashta-v-borovan.html", "text": "Двама души са пострадали след като ТИР се е врязал в къща в Борован. Това съобщиха за  Агенция „Фокус“  от  ОДМВР – Враца . ТИР-ът с цистерна се е врязал в къща тази сутрин към 07.30 часа. Пострадали са шофьора и пешеходец на 27 години. Двамата са откарани в болница за преглед.  \r\nТеодора ПАТРОНОВА", "date": "2019.09.17", "title": "Двама души са пострадали след като ТИР се е врязал в къща в Борован"}
{"url": "http://www.focus-news.net/news/2019/09/17/2699513/sport-mugurusa-i-kasatkina-otpadnaha-v-osaka.html", "text": "Бившата номер едно в света и носителка на две титли от Големия шлем Гарбине Мугуруса отпадна на старта на турнира в Осака. Испанката загуби с 6:3, 6:7, 1:6 от Су-Уей Хсие. Елизе Мертенс е следващата опонентка на победителката. \r\nМалко по-рано през деня Мадисън Кийс се наложи над Дария Касаткина с 6:3, 6:4 и в общия баланс вече води с 6:0 победи над рускинята.", "date": "2019.09.17", "title": "Спорт: Мугуруса и Касаткина отпаднаха в Осака"}
{"url": "http://www.focus-news.net/news/2019/09/17/2699514/zadarzhan-e-59-godishen-mazh-ot-blagoevgrad-nanesal-porezna-rana-na-zhena-pri-skandal-v-zhilishte-v-grada.html", "text": "Със заповед за задържане до 24 часа, от полицейски служители на 01 Районно управление на МВР-Благоевград, е задържан 59-годишен мъж от Благоевград. Това съобщиха от  ОДМВР-Благоевград . Около 21.40 часа на 16 септември 2019 г., след възникнал скандал в жилище в града, същият е нанесъл  порезна рана на ръката на 54-годишна жена от Благоевград. По случая е образувано досъдебно производство.", "date": "2019.09.17", "title": "Задържан е 59-годишен мъж от Благоевград, нанесъл порезна рана на жена при скандал в жилище в града"}
{"url": "http://www.focus-news.net/news/2019/09/17/2699505/malina-edreva-gerb-realnoto-vklyuchvane-na-grazhdanite-mozhe-da-dvizhi-sofiya-napred.html", "text": "Реалното включване на гражданите може да движи София напред. Това каза председателят на групата на политическа партия ГЕРБ в Столичен общински съвет Малина Едрева по време на тържествената сесия на СОС по случай честването на Деня на София, предаде репортер на  Агенция \"Фокус\" . „София е мъдрост и мъдростта изисква работа, подготовка, включване на гражданите, за да може да се достигат крайните цели. Включването на гражданите не е просто приказка, а процес, който е организиран и добре подготвен през проекта „Визия за София“. Включването на гражданите не е просто отваряне на вратите на общината, а реално включване във взимането на решения“, добави още Едрева.  \r\nТеодора ПАВЛОВА", "date": "2019.09.17", "title": "Малина Едрева, ГЕРБ: Реалното включване на гражданите може да движи София напред"}
{"url": "http://www.focus-news.net/news/2019/09/17/2699517/dvama-svetovnoizvestni-matematitsi-iznasyat-lektsii-v-burgas.html", "text": "Председателят на Изпълнителния комитет на Международното математическо състезание доктор Вен Хсиен Сун и Ренард Ерик Чуа от Филипините идват в Бургас, за да водят специализиран курс по математика с практическа насоченост. Това съобщиха от пресцентъра на  Община Бургас . \r\nДвамата математици ще преподават в четири бургаски училища - Професионалната гимназия по компютърно програмиране и иновации, ППМГ \"Акад. Никола Обрешков\", ОУ \"Александър Георгиев - Коджакафалията\" и Професионалната гимназия по механотехника и електроника. \r\nДоктор Вен Хсиен Сун и Ренард Чуа идват в Бургас по покана на кмета Димитър Николов. По време на двуседмичния си престой те ще проведат и семинар за учители. Неговата цел е да бъдат представени съвременните методи в обучението и обмяна на добри практики в преподаването по математика. \r\nТова е поредното посещение на доктор Сун в Бургас. Миналата година той бе в морския град по време на Международното математическо състезание, което събра най-добрите математици от цял свят.", "date": "2019.09.17", "title": "Двама световноизвестни математици изнасят лекции в Бургас"}
{"url": "http://www.focus-news.net/news/2019/09/17/2699515/tass-izbuhnal-e-vzriv-v-neftoprerabotvashto-predpriyatie-v-severoiztochna-italiya.html", "text": "Силен взрив е избухнал в нефтопреработващо предприятие на Eni в Санадзаро де' Бургонди, Североизточна Италия, предава  TACC , като се позовава на информационната агенция  ANSA . \r\nСъобщава се, че димът от завода се вижда на няколко километра от мястото на произшествието. По данни на местните власти няма пострадали. На място работят противопожарните служби. От компанията Eni увериха, че извършват проверки и че ситуацията е под контрол. Специалните служби и агенции вече са предприели стъпки за следене на показателите в атмосферата в зоната на инцидента. Причините за експлозията се установяват. \r\n \r\n Тереза Герова", "date": "2019.09.17", "title": "ТАСС: Избухнал е взрив в нефтопреработващо предприятие в Североизточна Италия"}
{"url": "http://www.focus-news.net/news/2019/09/17/2699516/stopanska-akademiya-d-a-tsenov-svishtov-tarzhestveno-posreshtna-84-tiya-vipusk-i-nagradi-otlichnitsite.html", "text": "В Стопанска академия „Димитър А. Ценов” в Свищов тържествено бе открита новата учебна 2019-2020 година. Това съобщиха от  висшето учебно заведение . В аулата на свищовското висше училище, студенти в редовна форма на обучение, преподаватели, административни служители и гости приветстваха с аплодисменти ректора доц. д-р Иван Марчевски, придружаван от зам.-ректори, председателя и зам.-председателя на Общото събрание, декани на факултети и председателя на Студентски съвет.  \r\nСпециални гости на президиума бяха Генчо Генчев – кмет на община Свищов, Николай Дойнов – председател на настоятелството на Стопанска академия, Левон Хампарцумян – председател на УС на Български форум на бизнес лидерите, член на УС на Института за пазарна икономика и заместник-председател на УС на Конфедерацията на работодателите и индустриалците в България (КРИБ), свещеник Яков.  \r\nСред гостите на тържествената церемония бяха още: гл. ас. д-р Станислава Стоянова – народен представител в 44 НС, член на Комисията по образованието и науката, и преподавател в Стопанска академия; Георги Руйчев – изпълнителен директор на  Български форум на бизнес лидерите; Иван Иванов – член на УС на ЗАД „Булстрад Виена  Иншурънс Груп” АД и управител на Ви Ай Джи Сървисис България; Детелина Димова – управител на Мусала Иншурънс Брокер и Валери Кунов – директор „Общо застраховане”; д-р Кристиян Кирилов – председател на Общински съвет – Свищов; зам.-кметове; ръководители на финансови институции и фирми; директори и зам.-директори на свищовски училища; членове на Клуб на ветераните при Стопанска академия, с председател проф. д-р ик.н. Васил Меразчиев.  \r\nС приветствено слово, ректорът на Стопанска академия откри новата учебна 2019-2020 година. Доц. Марчевски подчерта, че първият учебен ден е един от най-вълнуващите моменти в живота на академичната общност в Свищов – град, който през последните 84 години съществува заради образованието, и поздрави първокурсниците за направения избор да продължат образованието си именно в България и в свищовското висше училище. „Смисълът на университетското образование е да създава мислещи хора и с този Ваш избор Вие правите първата крачка за влизане в елитния клуб на мислещите млади хора. Вие ще имате уникалния шанс да работите с преподаватели, отдадени на професията си и фокусирани върху успеха на студентите”, каза ректорът. Той поясни, че студентите се обучават по актуализирани учебни планове и програми, одобрени от партньори от  практиката, а като лидер в дистанционното обучение Стопанска академия продължава да бъде водеща в страната при  използването на дигиталните технологии в учебния процес. Ректорът подчерта, че за настоящата учебна година е осъществен първият прием за обучение в дистанционна форма за ОКС „бакалавър” и поясни, че ежегодно се увеличават възможностите за свищовските студенти да се обучават в чуждестранни университети и да провеждат практики в партньорски организации.  \r\nС обръщение за здраве и благоденствие на новия випуск и на свищовската Алма матер, свещеник Яков отправи благопожелания към цялата академична общност. Поздравителни слова към академичната общност по повод откриването на новата учебна година произнесоха и официалните гости Николай Дойнов, Левон Хампарцумян, Станислава Стоянова, Иван Иванов и Детелина Димова. \r\nВ рамките на тържествената церемония, по традиция бяха наградени отличниците на випуска от ОКС „бакалавър”. Ежегодната награда на Общински съвет – Свищов (грамота и парична награда в размер на 1000 лв.), която се присъжда от 2005 г. на отличник на випуска, тази година кметът Генчо Генчев връчи на Ивана Димова, завършила спец. „Стопански и финансов контрол” в ОКС „бакалавър” със среден успех от следването и държавен изпит – отличен 6.00.  \r\nИвана Димова бе и сред петимата отличници, на които доц. Марчевски връчи наградата на Ректора и академичното ръководство, която се присъжда на завършилите ОКС „бакалавър” със среден успех от следването и държавен изпит – отличен 6.00. С тази награда – почетен плакет на Стопанска академия, грамота и парична награда в размер на 1000 лв.,  бяха удостоени още Севилян Османова (спец. „Счетоводство и контрол”), Марина Спасова (спец. СК), Север Баръш (спец. „Финанси”) и Симона Иванова (спец. „Стопанско управление”). По време на тържествената церемония бяха обявени и ежегодните стипендии, които се осигуряват за свищовски студенти от „Мусала Иншурънс Брокер” и от ЗАД „Булстрад Виена  Иншурънс Груп” АД.  \r\nПриветствие към първокурсниците, към своите колеги и към академичните преподаватели отправи председателят на Студентски съвет – Никита Йорданов. От името на всички първокурсници, поздравление поднесе Ива Кирилова – студентка от първи курс, спец. „Застраховане и социално дело”, възпитаничка на ПДТГ „Д. Хадживасилев” – Свищов.   \r\nСлед церемонията, ректорът на Стопанска академия и официалните лица поднесоха цветя пред паметника на Дарителя – Димитър Ценов. В присъствието на гостите, студенти и преподаватели, в Стопанска академия бе официално открит новообособения във Факултетски корпус „Фронт офис за обслужване на студенти”. Церемонията по прерязване на трикольорната лента изпълниха ректорът – доц. д-р Иван Марчевски и председателят на Студентски съвет – Никита Йорданов.", "date": "2019.09.17", "title": "Стопанска академия „Д. А. Ценов” – Свищов тържествено посрещна 84-тия випуск и награди отличниците"}
{"url": "http://www.focus-news.net/news/2019/09/17/2699510/kaloyan-pargov-bsp-nyama-bitka-za-sofiya-ima-bitka-za-resheniya-i-politiki-neka-ezikat-na-omrazata-da-ne-e-vodesht-v-kampaniyata.html", "text": "Няма битка за София, има битка за решения и политики - нека езикът на омразата да не е водещ в кампанията. Това каза председателят на Градския съвет на БСП-София Калоян Паргов по време на тържествената сесия на СОС по случай честването на Деня на София, предаде репортер на  Агенция \"Фокус\" . \"В политиката е по-важно понякога не какво си направил или казал, а с какво усещане си оставил хората. Дано в този мандат, използвам позитивна насоченост, без значение кой в каква позиция е, да сме успели малко от малко и да оставим хората с добро усещане за София. Няма битка за София, има битка за решения и политики. Нека езикът на омразата не е водещ в това, което ни предстои. Пожелавам на всички софиянци да са живи и здрави. И нека колегите, с които скоро ще се впуснем в предизборна кампания, да работим в името на столицата - партийните пристрастия не интересуват софиянци“, добави още Паргов. Председателят на Градския съвет на БСП отбеляза, че днес е време за равносметка, но той няма да я прави, а ще остави преценката за свършената работа на столичани. „Днешният християнски празник за пореден път отбелязваме величието на нашата столица през вековете. Днешният празник и днешният ден е повод и за равносметка – дали назад 5-10 години, или 50 и повече. Хубава е нашата столица – расте но не старее. Няма да правя равносметка на мандата, защото тази равносметка ще я направят след близо месец гражданите на София – те ще кажат в какво сме успели и в какво не. Хората искат решения на проблемите“.  \r\nТеодора ПАВЛОВА", "date": "2019.09.17", "title": "Калоян Паргов, БСП: Няма битка за София, има битка за решения и политики - нека езикът на омразата да не е водещ в кампанията"}
{"url": "http://www.focus-news.net/news/2019/09/17/2699518/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "минутите на предаването  „Добре дошли в Свищов“  на  Радио „Фокус“ – Велико Търново“  днес ще Ви разкажем за най-новия проект, който се релаизира в Дневния център за деца с увреждания в Свищов. В рамките му служителите предлагат ранна интервенция при деца, за които родителите се съмняват, че има някакво забавяне в развитието. Повече по темата ще научим от директорката Теменужка Тодорова. Преди това обаче ще Ви разкажем как премина откриването на първия учебен ден в Свищов. Във втората част ще обърнем поглед към една благотворителна, благородна и християнска кауза – строежът на нов храм в Свищов. В деня, в който почитаме светиците Вяра, Надежда и Любов, както и тяхната майка София, ще Ви кажем как можете да подпомогнете строителството на дърквата. \r\n \r\n Водещ на предаването е Луиза Транчева. Телефонът за връзка със студиото е 0885 303 375.", "date": "2019.09.17", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/09/17/2699509/afp-izborite-v-izrael-netanyahu-uprazhni-pravoto-si-na-glas-prizova-grazhdanite-da-izlyazat-do-urnite.html", "text": "Министър-председателят на Израел Бенямин Нетаняху упражни правото си на глас на общите избори в страната, като призова избирателите да излязат до урните в оспорната надпревара, предава  AFP . \r\n„Президентът на САЩ (Доналд) Тръмп каза вчера, че изборите ще са оспорвани\", каза Нетаняху, докато гласува заедно със съпругата си в Ерусалим. „Мога да ви гарантирам тази сутрин, че ще са много оспорвани“, допълни израелският премиер. \r\n \r\n Тереза Герова", "date": "2019.09.17", "title": "AFP: Изборите в Израел: Нетаняху упражни правото си на глас, призова гражданите да излязат до урните"}
{"url": "http://www.focus-news.net/news/2019/09/17/2699522/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера   „Здравей, Пещера“  днес ще чуете повече за откриването на нов високотехнологичен завод за фармацевтични продукти в Пещера и откриването на над 200 работни места. по темата ще чуем министър-председателя Бойко Борисов и кмета на Община Пещера Николай Зайчев. Ще разберем и какво е състоянието на пътната маркировка в общината и проблемните участъци, както и повече за състоянието на сметопочистващата техника.  \r\nТелефоните за връзка със студиото са 0885 606692 и 034 420020.", "date": "2019.09.17", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/09/17/2699523/obshtinskiyat-savet-na-dobrich-prie-godishniya-otchet-za-izpalnenieto-na-byudzheta-za-2018-godina.html", "text": "Общинският съвет (ОбС) прие годишния отчет за изпълнението на бюджета за 2018 година, предаде кореспондентът на  Радио „Фокус” – Варна . Бюджетът за миналата година е приет с решение на Общинския съвет от 30 януари 2018 година в размер на 58 123 620 лв., за държавни дейности  - 35 056 175 лв. и за местни дейности -23 067 445 лв. Уточненият план по приходите и разходите към 31 декември 2018 година е в размер на 61 004 866 лв., за държавни дейности - 38 854 681 лв. и за местни дейности - 22 150 185 лв. Усвоените трансфери за държавни дейности към края на миналата година са в размер на 35 255 699 лв. Изпълнението на данъчните приходи е в размер на 8 543 692 лв. Това съставлява 113,61% спрямо годишния план. Приходите от патентния данък и данък върху таксиметровия превоз на пътници възлизат на 206 900 лв. или това е 82,76 %, от данък върху недвижими имоти - 1 870 732 лв. или 103,93%, от данък върху превозни средства - 3 864 195 лв. или 110,41% и от данък при придобиване на имущества по дарения и възмезден начин - 2 553 809 лв. или 132,32%. Изпълнението на неданъчните приходи, без внесените в държавния бюджет данък върху добавена стойност и други данъци върху продажбите и получените безвъзмездно помощи е 15 387 832 лв. Приходите и доходите от собственост са 3 200 214 лв. или 111,02%, от общински такси - 7 932 371 лв. или 107,17%, от продажба на финансови активи - 3 196 838 лв. или 122,02%, от концесии - 258 319 лв. или 105,01% и от глоби санкции и наказателни лихви - 800 090 лв. или 131,84%. \r\nЖулиета НИКОЛОВА", "date": "2019.09.17", "title": "Общинският съвет на Добрич прие годишния отчет за изпълнението на бюджета за 2018 година"}
{"url": "http://www.focus-news.net/news/2019/09/17/2699521/vazstanoveno-e-dvizhenieto-pri-km-156-na-avtomagistrala-trakiya-v-posoka-burgas.html", "text": "Възстановено е движението при км 156 на автомагистрала \"Тракия\" в посока Бургас. Това съобщиха от пресцентъра на  Агенция \"Пътна инфраструктура\" .", "date": "2019.09.17", "title": "Възстановено е движението при км 156 на автомагистрала \"Тракия\" в посока Бургас"}
{"url": "http://www.focus-news.net/news/2019/09/17/2699525/sport-dzhokovich-zadmina-konars-po-broy-sedmitsi-na-varha.html", "text": "Новак Джокович започна 269-ата си седмица под номер 1 в ранглистата на ATP и официално се нареди пред осемкратния носител на трофеите от \"Големия шлем\" Джими Конърс, за да се настани на четвърто място в класацията за най-много седмици, прекарани на върха на ранглистата. Сърбинът, който започна четвъртия си период под номер едно на 5 ноември 2018-а, със сигурност ще задмине и третия в класацията Иван Лендъл, който е с 270 седмици на върха, а след това ще му останат само Пийт Сампрас (286 седмици) и Роджър Федерер (310 седмици). Програмата му до края на годината включва участия на турните в Токио, Шанхай, Париж и Финалния турнир на АТП.", "date": "2019.09.17", "title": "Спорт: Джокович задмина Конърс по брой седмици на върха"}
{"url": "http://www.focus-news.net/news/2019/09/17/2699524/ministar-mladen-marinov-prodalzhavat-opitite-za-hakerski-ataki-v-darzhavni-institutsii-te-sa-neuspeshni-blagodarenie-na-barzata-ni-namesa.html", "text": "Продължават опитите за хакерски атаки в държавни институции, те са неуспешни благодарение на бързата ни намеса. Това каза министърът на вътрешните работи Младен Маринов пред журналисти, предаде репортер на  Агенция \"Фокус\" . Попитан дали има опити за хакерски пробиви други държавни институции, министърът заяви: \"Има такива опити и продължават. Точна бройка не мога да ви кажа. На мен ми докладват по-сериозните. Те са неуспешни благодарение на бързата намеса. Забелязваме една по-висока чувствителност и бдителност на останалите институции след случая с НАП\", заяви още Маринов.По думите му те са по-бдително и това е положителното след този случай. \"Хората са сензитивни и подават сигнали\", уточни още Маринов. На въпрос дали са разкрили други, министърът заяви, че хакерсктвото започва да се превръща в мода сред младежите. \"Както преди години младежта имаше способност да издига в култ дадени престъпници. Ако в Америка погледнете филмите назад, ще видите, че обществото има такава способност престъпници, които са световно известни да ги издига в някакъв култ или да се възхваляват и да се правят филми за тях\", посочи още министърът. Попитан дали могат хакерите да се вербуват, министърът заяви, че сега е малко по-трудно. \"Бих казал, че на определена основа имаме с част от тези хакери взаимодействие\". Младен Маринов посочи, че някои от тях имат морални качества, които трудно се променят. \"Въпреки че всеки работи за пари, няма какво да се лъжем, всичко минава през парите, въпреки борбата за пари, те имат морал, който в определена ситуация, помагат на институциите\", допълни още той.  \r\nДеница КИТАНОВА", "date": "2019.09.17", "title": "Министър Младен Маринов: Продължават опитите за хакерски атаки в държавни институции, те са неуспешни благодарение на бързата ни намеса"}
{"url": "http://www.focus-news.net/news/2019/09/17/2699506/kandidat-za-premier-na-kosovo-kosovo-ima-pravo-da-se-obedini-s-albaniya-no-sega-ne-sme-v-sastoyanie-da-go-napravim.html", "text": "Лидерът на ляво-националистическото Движение „Самоопределение“ (Ветевендосие) и кандидат за премиер на предсрочните парламентарни избори на 6 октомври Албин Курти заяви в интервю пред местния телевизионен канал Т7, че Косово има право да се обедини с Албания, но добави, че съединението на двете страни е сложен въпрос, пише прищинският ежедневник  Gazeta Express . \r\n„Косово има право да се обедини с Албания“, заяви политикът. „Днес обаче не сме в състояние да го направим“. Лидерът на една от основните косовски партии обясни: „Това не зависи само от нас, а и от Албания“. Той смята, че обединението между двете страни е „първостепенно за оцеляването на косовската държава“. \r\nЩо се касае до предстоящите на 6 октомври избори, Курти заяви, че подкрепя влизането в предизборна коалиция с „Демократическата лига на Косово“ (ЛДК), оглавявана от Иса Мустафа. По неговите думи, ЛДК се страхува да влезе в коалиция с „Ветевендосие“. \r\nВ коментар критичния му подход към държавните символи на Косово – знамето и химна – лидерът на Движение „Самоопределение“ обеща, че ако спечели избори и стане премиер ще уважава държавните символи. „Но нека само ви припомня, че химнът се казва Европа и няма текст. Това е странно. Разбира се, аз съм за добавянето на текст към химна, но това трябва да бъде направено в съответствие с Конституцията“, обясни Курти. Политикът каза още, че знамето на Косово е чисто географско и не отразява историята на страната, като добави, че няма друг избор, освен да го приеме. „Като министър-председател, разбира се, ще зачитам символите“, обеща той. \r\n \r\nПревод и редакция:", "date": "2019.09.17", "title": "Кандидат за премиер на Косово: Косово има право да се обедини с Албания, но сега не сме в състояние да го направим"}
{"url": "http://www.focus-news.net/news/2019/09/17/2699520/the-jerusalem-post-netanyahu-i-gants-v-osporvana-nadprevara-na-predsrochnite-izbori-v-izrael.html", "text": "Премиерът и лидер на „Ликуд“ Бенямин Нетаняху и неговият претендент Бени Ганц, който е начело на коалицията „Синьо и бяло“, прекараха понеделник, призовавайки своите симпатизанти да пуснат бюлетина на изборите, които се очаква да са едни от най-оспорваните в историята на Израел, пише електронното издание  The Jerusalem Post . \r\nЕкзитполовете ще бъдат публикувани със затварянето на изборните секции в 22:00 часа, което ще даде индикации за резултатите. Но неофициалните данни ще бъдат налице едва в сряда, а официалните резултати чак на 25 септември. \r\nЗа разлика от изборите през април, президентът Реувен Ривлин се очаква да започне консултации с фракциите, които преминават прага след излизането на официалните резултати. Очаква се той да постави ограничение от четири седмици на всеки, който натовари със задачата да състави на правителство, без традиционното удължение от 14 дни. \r\nИзточници от „Ликуд“ заявиха в понеделник, че ако дясната партия и нейните политически съюзници „Ямина“, „Шас“ и „Обединената юдаистка тора“ не успеят да спечелят 61 депутати в 120 местния парламент във вторник, веднага ще започнат действия за отстраняване на премиера Бенямин Нетаняху от поста председател на фракцията. Източници заявиха, че тези усилия ще се интензифицират, ако Ривлин натовари Ганц с формирането на коалиционно правителство. \r\nВ интервю в понеделник Нетаняху заяви, че според последните анкети, направени за неговата партия, „Ликуд“ и съюзниците му нямат 61 места. Той предвиди, че няма да получи мнозинство, освен ако избирателната активност в традиционните крепости на „Ликуд“ не бъде по-висока от тази през април. \r\nИ Нетаняху, и Ганц посетиха Западната стена и се ибърнаха към избирателите чрез социалните медии в понеделник. „Ликуд“ подаде петиция пред Централната избирателна комисия и блокира Ганц да проведе митинг с медии в дома от детството му ва Кфар Ахим в Северен Негев. \r\nГанц предупреди за потенциално насилие край изборните секции и призова Нетаняху да приеме резултатите от вота, ако бъде победен. В интервю пред телевизията на Кнесета лидерът на „Синьо и Бяло“ обеща да се поучи от грешката си на изборите през април, когато обяви победа веднага след затварянето на секциите. \r\n„Има две сфери, които са от голямо значение за държавата Израел: сигурност и образование“, заяви Ганц. „Реших да назнача Габи Ашкенази, бивш началник на Генералния щаб на СОИ (Силите за отбрана на Израел) и боец от Голаните, който реабилитира СОИ след Ливанската война, за министър на отбраната. Габи знае как да възстанови сдържаността и чувството на сигурност на гражданите на Израел в южната част на страната, в Ивицата Газа, на север и из цялата страна“. \r\nПолитикът заяви, че друг бивш началник на Генералния щаб на СОИ – Моше Яалон, който служи като министър на отбраната при премиера Бенямин Нетаняху, ще стане министър на образованието. \r\nПостът външен министър е запазен за съпредседателя на „Синьо и Бяло“ Яир Лапид, докато най-високопоставената жена в коалицията Мики Хаимович ще бъде министър на околната среда, а Мейр Коен ще бъде председател на Кнесета. \r\n„С кого бихте предпочели да се изправите срещу Хамас, бившият началник на Генщаба Габи Ашкенази или човекът, който дава на [Хамас] куфари, пълни с долари?“ –написа Лапид в „Туитър“, визирайки Нетаняху. „Кой бихте предпочели като министър на образованието: [кандидатът на Ямина Безаел] Смотрич и неговият расизъм, или честен човек с ценности като Боги Яалон?“ \r\nНетаняху се подигра с това обявление като каза, че ако Ганц вече разпределя министерствата, „каква позиция обеща на (лидерите на Обединената листа  (коалиция на арабските партии в Израел)) Айман Одех и Ахмад Тиби?“ \r\n \r\n Агенция \"Фокус\" припомня: \r\n \r\n \r\nНа изборите през април Нетаняху и неговата коалиция получиха 60 мандата и оставаше само дясната ционистка партия на рускоезичните евреи \"Наш дом Израел\" на Авигдор Либерман да се присъедини към нея, но бившият министър на отбраната и външните работи в коалициите на \"Ликуд\" поиска Нетаняху да се оттегли и след като получи отказ, използва като причина отстъпките към религиозните партии, които беше готов да даде Нетаняху, за да откаже да се присъедини към коалицията и по този начин предизвика повторен вот. \r\nСъщо така именно Либерман беше човекът, който излезе от правителството на \"Ликуд\" преди пресрочните избори през април. Тогава той, като министър на отбраната, остана недоволен от начина, по който Нетаняху искаше да се справи със ситуацията в Ивицата Газа. Разбира се, твърди се, че Авигдор Либерман, който е бивш член на \"Ликуд\", се опитва да оглави дясното в Израел, като измести дългогодишния му лидер Бенямин Нетаняху, който в момента е удобна мишена заради водените разследвания за корупция срещу него. \r\n \r\nПревод и редакция:", "date": "2019.09.17", "title": "The Jerusalem Post: Нетаняху и Ганц в оспорвана надпревара на предсрочните избори в Израел"}
{"url": "http://www.focus-news.net/news/2019/09/17/2699531/14-zhivopisni-kartini-shte-krasyat-galeriyata-pri-kmeta-v-pernik.html", "text": "14 живописни картини ще красят галерията „При кмета“ в Перник. Това съобщиха от пресцентъра на  Общината . Автор на изложбата e секретарят на Община Перник Радослава Манова. Изненадващите експонати ще покажат „Другото лице“ на главния администратор на институцията.  \r\nИзложбата ще бъде открита от 17.00 часа.", "date": "2019.09.17", "title": "14 живописни картини ще красят галерията „При кмета“ в Перник"}
{"url": "http://www.focus-news.net/news/2019/09/17/2699529/vse-poveche-zadalzheni-litsa-v-obshtina-grad-dobrich-se-vazpolzvat-ot-vavedenite-novi-uslugi-za-plashtane.html", "text": "Все повече задължени лица в Община град Добрич се възползват от въведените след 2013 години нови услуги за плащане, сочи Годишният доклад за изпълнение на бюджета през 2018 г., предаде кореспондентът на  Радио „Фокус” – Варна . През 2018 година е внедрено трето ПОС – терминално устройство за приемане на директни плащания с дебитни и кредитни карти, издадени в РБългария. Възползвали са се 3328 задължени лица, които са с 42,95 на сто повече от възползвалите се от тази услуга през  2017 година. 12 059 задължени лица са платили задълженията си чрез разплащане с посредник „Easy pay“ АД, разполагащ с 2 617 каси в цялата страна, които са с 28,11% повече от възползвалите се от тази услуга през 2017 година. Уеб базиран модул позволява онлайн проверка на задълженията към Общината, с което на гражданите и фирмите е осигурен достъп по всяко време на денонощието до информация за задълженията за местните данъци, такса за битови отпадъци и такса за притежаване на куче – за отчетния период  77 лица са получили своя ПИН – код. За осигуряване на по-добро и ефективно обслужване на задължените по Закона за местните данъци и такси лица към Община град Добрич след подписване на договор с „Български пощи“ ЕАД и внедряване на интерфейс за разплащане с посредник, от 23 март 2016 г. е осигурено автоматично плащане на местни данъци и такси към Общината на касите пощенските станции в цялата страна. Тази нова, евтина и бърза услуга улеснява плащането на местни данъци и такси на живущите в Общината, но най – вече  задължените лица, които живеят в други населени места на територията на страната. За сравнение до 31 декември 2016 г. от тази услуга са се възползвали 499 задължени лица, през  2017 г. – 1 130, а през миналата - 1608 задължени лица. \r\nЖулиета НИКОЛОВА", "date": "2019.09.17", "title": "Все повече задължени лица в Община град Добрич се възползват от въведените нови услуги за плащане"}
{"url": "http://www.focus-news.net/news/2019/09/17/2699530/gl-prokuror-sotir-tsatsarov-ne-e-moya-rabota-da-savetvam-darzhavata-da-preosmisli-tsyalata-sistema-za-zashtita-na-kompyutarnite-si-mrezhi.html", "text": "Не е моя работа да давам съвети на държавната администрация, че следва да преосмисли цялата система за защита на компютърните си мрежи и базите си от данни. Това каза главният прокурор Сотир Цацаров  по време на форум „Киберсигурност и злоупотреба с търговска тайна и търговски марки“, предаде репортер на  Агенция „Фокус“ . „Не от протоколна любезност, ще започна с думи на благодарност към нашите домакини от КРИБ. Ще бъда кратък, защото считам, че общата ни цел не е провеждането само на дискусия, а предложения за практически решения и действия. Темата, която най-общо определяме с термина „киберсигурност“ е повече от актуална. Една от причините за нейната болезнена актуалност са настъпили наскоро събития, свързани с разкриване и разследване на компютърни и други по-тежки престъпления, досъдебно производство, провеждано от Специализираната прокуратура и силния обществен и медиен отзвук от всичко това.  Какво показа това разследване извън конкретиката, която е свързана с обвиняемите лица, която е свързана с компанията, за която те легално и в нарушение на закона са работили и извън да споменаваме огромния кръг от засегнати физически и юридически лица. Показа ни за пореден път, че компютърната информация е стока, която се предлага на черния пазар за продажба в обеми, съдържание и цени, които ние самите не сме предполагали. Тази информация може да бъде използвана за дестабилизиране на държавната система, за създаване на паника сред населението и така за постигане на определени политически цели, които очевидно тези, които се стремят да постигнат, не могат да постигнат по нормалния начин“, заяви Цацаров. Той припомни, че по нормалния начин това се случва чрез избори. „Освен в тази насока информацията може да бъде ползвана в частно-правната система за кражба на клиенти, за придобиване на търговска информация, дори за по-префинено, дори директно изнудване на търговски компании. Едва ли казаното от  мен дотук е новина за вас. Повтарям тези общо известни неща с една определена цел – да ви призова за общи усилия към бърза, но в същото време много добре обмислена промяна на нормите, които гарантиран наказателно -правната защита срещу такива престъпни посегателства. Не е моя работа да давам съвети на държавната администрация, че следва да преосмисли цялата система за защита на своите компютърни мрежи и своите бази данни. В интерес на истината това задължение в пълна мяра важи и за съдебната власт.  \r\nДеница КИТАНОВА", "date": "2019.09.17", "title": "Гл. прокурор Сотир Цацаров: Не е моя работа да съветвам държавата да преосмисли цялата система за защита на компютърните си мрежи"}
{"url": "http://www.focus-news.net/news/2019/09/17/2699527/milka-hristova-bsp-da-si-opozitsiya-ne-oznachava-samo-da-prechish-a-da-si-i-korektiv-neka-rabotim-zaedno-za-prevrashtaneto-na-sofiya-v-moderna-evropeyska-stolitsa.html", "text": "Да си опозиция не означава само да пречиш, а да си коректив, да се опитваш да предлагаш решения, воден главно от едно – тези решения да бъдат в полза на гражданите, защото ние сме част от тях. Това каза заместник-председателят на ГС на БСП Милка Христова за  Агенция „Фокус“ . \r\n„В края на мандата всеки прави равносметка. Нашата политическа група прави своята равносметка на проведената на 11 септември Градска конференция и за дейността си получи много добра оценка“, добави още Христова. Тя заяви, че очакванията й са в следващия мандат БСП да получат друга роля и възможности и да се покаже, че Групата на социалистите в СОС има какво да даде като идеи и политики за развитието на София: „Новите ни предложения са концентрирани в 12 направления, които представляват основните действия за управление на града като градоустройство, чистота, зелени площи, умен град, здравеопазване, образование – всички тези политики ще бъдат направени достояние на гражданите на София в предстоящата кампания. Всички колеги в досегашния състав на СОС са били водени най-вече от идеята за доброто на нашия град“. Христова пожела на всички граждани на столицата да бъдат усмихнати, здрави, щастливи и да вярват в това, че София действително ще се развива добре: „Нека всички заедно: политици, управляващи или хора, които не се интересуват от политика, да бъдем обединени около това да направим качеството на живот в столицата много добро и градът да се превърне в истинска европейска столица“, добави още тя.  \r\n   \r\nТеодора ПАВЛОВА", "date": "2019.09.17", "title": "Милка Христова, БСП: Да си опозиция не означава само да пречиш, а да си и коректив, нека работим заедно за превръщането на София в модерна европейска столица"}
{"url": "http://www.focus-news.net/news/2019/09/17/2699532/sveta-liturgiya-za-hristiyanskiya-praznik-vyara-nadezhda-i-lyubov-be-otsluzhena-v-katedralata-vav-veliko-tarnovo.html", "text": "Света литургия за големия християнски празник Вяра, Надежда и Любов бе отслужен в катедралата „Рождество Богородично“ във Велико Търново. Десетки миряни дойдоха в храма, за да запалят свещ за здраве и благополучие, предаде репортер на  Радио „Фокус“ – Велико Търново . Българската православна църква почита паметта на светата майка София и нейните дъщери – Вяра, Надежда и Любов. \r\nПреданието разказва, че при царуването на император Адриан в Рим живеела една вдовица, по рождение италианка, на име София, което в превод означава премъдрост. Тя била християнка и съобразно с името си водела благоразумен живот. В честното си съпружество София родила три дъщери, на които дала имената на трите християнски добродетели – първата нарекла Вяра, втората – Надежда, а третата – Любов. Скоро след раждането на третата дъщеря София изгубила съпруга си. Останала вдовица, тя продължавала да живее благочестиво, угаждайки на Бога с молитва, пост и милостиня. Тя възпитавала дъщерите си като премъдра майка, въпреки че били гонени заради вярата, която изповядвали. \r\nЦърква почита трите девойки и света София като мъченици, защото като майка тя изживяла със сърцето си ужасните мъчения за Христа на своите възлюбени дъщери. Мощите на София, Вяра, Надежда и Любов почиват от 777 г. в Елзас, Франция. \r\nИмен ден днес празнуват всички, които носят имената Вяра, Любов, Надежда, София (означава – мъдрост), Верадин, Верин, Драган, Драго, Драгомир, Люба, Любен, Любомир, Любомира, Надя, Севда. \r\nЛуиза ТРАНЧЕВА", "date": "2019.09.17", "title": "Света литургия за християнския празник Вяра, Надежда и Любов бе отслужена в катедралата във Велико Търново"}
{"url": "http://www.focus-news.net/news/2019/09/17/2699535/adelina-stefanova-hram-vavedenie-bogorodichno-blagoevgrad-vyarata-nadezhdata-lyubovta-i-madrostta-sa-nay-vazhnite-hristiyanski-dobrodeteli.html", "text": "Вярата, надеждата, любовта и мъдростта са най-важните християнски добродетели, крепящи света. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград по повод празника, който отбелязваме на 17 септември, посветен на Светите мъченици Вяра, Надежда и Любов и майка им София. Тя разказа, че според преданието през втората половина на І век в Рим живяла благочестива жена, християнка, която се казвала София.  \r\n„Тя имала три прекрасни дъщери, които носели имената на християнски добродетели — Вяра, Надежда и Любов. Дните им били изпълнени с мир и добри дела. Император Адриан научил, че семейството на София се кланя на християнския Бог и поискал те да се откажат от това. Тогава майката застанала пред своите дъщери и казала: „Дъщери мои, дойде времето на нашия подвиг. Били ги, късали месата им, горили ли с нагорещени железа, давели ги, накрая ги обезглавили“, каза още Стефанова.  \r\nТя добави, че майката била оставена жива, като погребала децата си на висок хълм. Стефанова допълни, че три дни София прекарала на гроба на Вяра, Надежда и Любов, след което предала душата си на Бог и била погребана от други християни. Църковният уредник посочи, че мъчениците са обявени за покровителки на децата, защото те самите пострадали за Христа, когато са били деца, каквито си останали за вечността. \r\nЛивия НИНОВА", "date": "2019.09.17", "title": "Аделина Стефанова, храм „Въведение Богородично“-Благоевград: Вярата, надеждата, любовта и мъдростта са най-важните християнски добродетели"}
{"url": "http://www.focus-news.net/news/2019/09/17/2699533/die-presse-anp-zastrashava-sigurnostta-na-zapadnite-balkani-tvardyat-ot-neos.html", "text": "От партията „Нова Австрия“ (НЕОС) изразиха „шок“ по повод думите на председателя на Австрийската народна партия (АНП) Себастиан Курц, според когото Виена би подкрепила „всяко споразумение между Сърбия и Косово“, дори евентуална промяна на границата, пише националният ежедневник  Die Presse . \r\n„С промяна на границата по етническа линия не бива да се шегуваме“, предупреди Щефи Криспер, говорител на НЕОС по въпросите за сигурността.  \r\nПо-рано Курц заяви в интервю за сръбската информационна агенция Tanjug: „Нашата позиция е ясна: подкрепяме всичко, за което двете страни са се споразумели, включително промяна на границата, ако това в крайна сметка доведе до цялостно решение, което носи по-голяма стабилност. Целта трябва да бъде всички нерешени въпроси да бъдат решени чрез диалог и е необходим нов импулс, тъй като договореното решение е предпоставка за последващо присъединяване към ЕС\". \r\nНо от НЕОС предупредиха: „Подкрепата от Австрия може да отприщи националистически сили на Балканите, които да изискват същото и да дестабилизират целия регион. С такъв безотговорен подход АНП застрашава сигурността на Западните Балкани, а също и сигурността на Австрия. Себастиан Курц отстоява безотговорна и опасна външна политика\". \r\n \r\n Тереза Герова", "date": "2019.09.17", "title": "Die Presse: АНП застрашава сигурността на Западните Балкани, твърдят от НЕОС"}
{"url": "http://www.focus-news.net/news/2019/09/17/2699528/mvnr-na-kitay-chuzhdestranni-sili-okazvat-finansova-poddrazhka-na-protestite-v-honkong-i-provezhdat-obucheniya-za-organizirane-na-bezreditsi.html", "text": "Чуждестранни сили оказват финансова поддръжка на масовите протести в Хонконг и провеждат обучения за организиране на безредици. Това заяви във вторник на брифинг официалният представител на Министерството на външните работи на Китайската народна република Хуа Чунин, цитиран от  ТАСС . \r\n„Можем да видим, че чуждестранни, най-вече западни, сили използват различни способи, за да оказват влияние на ситуацията в Хонконг“, заяви дипломатът. Тя отбеляза още, че някои западни медии активно публикуват материали за „насилие и криминални действия“ в специалния административен район на Китай. \r\nКато още един пример за чуждестранна намеса Хуа Чунин отбеляза известни на китайската страна факти за срещи между опозиционери и представители на „западни организации“. „Някои страни, като САЩ, използват своите организации за оказване на значителна финансова поддръжка на отделни жители на Хонконг“, подчерта официалният представител на китайското МВнР. „Ние, също така, знаем, че те провеждат обучения по организация на улични безредици, в хода на които участниците придобиват необходимите навици“, добави тя. \r\n„Призоваваме всички чуждестранни сили да махнат черните си ръце от Хонконг“, резюмира Хуа Чунин. \r\nМасовите протестни акции в Хонконг продължават вече повече от три месеца. На 4 септември началникът на местната администрация Кери Лам се съгласи да изпълни едно от петте искания на демонстрантите и да оттегли изцяло непопулярния законопроект за екстрадиция, позволяващ да се предават на континентален Китай нарушителите на законите. Независимо от това, мнозина симпатизанти на опозицията сред младежите изказват готовност да продължат протестите. \r\n \r\nПревод и редакция:", "date": "2019.09.17", "title": "МВнР на Китай: Чуждестранни сили оказват финансова поддръжка на протестите в Хонконг и провеждат обучения за организиране на безредици"}
{"url": "http://www.focus-news.net/news/2019/09/17/2699538/propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка при км 164+150. На мястото е поставена необходимата сигнализация, а укрепването ще продължи до края на септември, съобщиха за  Радио „Фокус“ – Велико Търново  от Областно пътно управление. Времето в региона е предимно ясно и слънчево. Настилките са сухи, а трафикът – натоварен. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 30 септември.  Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец.  В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\nЛуиза ТРАНЧЕВА", "date": "2019.09.17", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/09/17/2699519/afp-beni-gants-glasuva-prizovava-izraeltyanite-da-othvarlyat-koruptsiyata-ekstremizma.html", "text": "Бени Ганц от политическия блок „Синьо и бяло“ гласува на изборите и призова гражданите на страната да отхвърлят корупцията и  „екстремизма\", предава  AFP . \r\n„Искаме нова надежда. Днес гласуваме за промяна. Ще успеем да дадем надежда. Всички заедно ще успеем да внесем промяна, без корупция и без екстремизъм\", заяви Ганц, след като упражни правото си на глас заедно със съпругата си в родния си град Рош Хааин близо до Тел Авив. \r\n \r\n Тереза Герова", "date": "2019.09.17", "title": "AFP: Бени Ганц гласува, призовава израелтяните да отхвърлят корупцията, „екстремизма\""}
{"url": "http://www.focus-news.net/news/2019/09/17/2699534/obshto-2905-sa-imennitsite-v-obshtina-pazardzhik-na-praznika-vyara-nadezhda-i-lyubov-i-mayka-im-sofiya.html", "text": "Общо 2905 са именниците в община Пазарджик на днешния празник Вяра, Надежда и Любов и майка им София, съобщиха от  Общината . В Пазарджик именниците са 1954, като най-много от тях носят имената Надежда – 391 жени, Надка – 205, Вера – 115 и Любка – 179. При мъже, най-много са именниците Любомир – 367 мъже и Любен – 99. Най-много празнуващи от малките населени места днес има в село Мало Конаре – 115 души, следват ги тези в село Алеко Константиново – 79 и село Мокрище – 75. Най-малко са именниците в село  Тополи дол – 2 души.", "date": "2019.09.17", "title": "Общо 2905 са именниците в община Пазарджик на празника Вяра, Надежда и Любов и майка им София"}
{"url": "http://www.focus-news.net/news/2019/09/17/2699526/ne-sa-konstatirani-novi-ognishta-na-zabolyavaneto-afrikanska-chuma-po-svinete-v-oblast-ruse.html", "text": "Заместник областният управител на област Русе Валентин Колев и директорът на Областната дирекция по безопасност на храните д-р Георги Дяков проведоха заседание на Постоянно действащата междуведомствена областна епизоотична комисия във връзка с актуалната обстановка по отношение на болестта африканска чума по свинете на територията на региона. Това съобщиха от пресцентъра на  Областна администрация - Русе . По време на заседанието беше посочено, че за поредна седмица към днешна дата в областта не са констатирани нови огнища на заболяването. \r\nМиналият понеделник е приключило евтаназирането на животните от свинекомплекса, намиращ се в Голямо Враново, а към днешната дата вече се извършва дезинфекция на обекта, която би трябвало да приключи до сряда. Следващият етап, отнасящ се до всички засегнати свинеферми е почистването, измиването и окончателната дезинфекция. \r\nСъобщено беше и, че изплащането на обезщетенията за подпомагане на стопаните, предприели мерки за почистване и дезинфекция след извършване на доброволно клане на прасета за угояване за лични нужди е приключило навсякъде безпроблемно. \r\nПрез предходната седмица е била извършена и проверка на 89 от общо 788 стопанства, където са отглеждани прасета за лични нужди, като опасенията са били за укрити животни, но при проверката такива не са констатирани. \r\nКъм настоящия момент са подадени сигнали за налични прасета от тип „заден двор“ в две населени места от областта. Резултатите от проверката на място ще станат ясни по време на следващото заседание на епизоотичната комисия, което се очаква да бъде идния вторник.", "date": "2019.09.17", "title": "Не са констатирани нови огнища на заболяването африканска чума по свинете в област Русе"}
{"url": "http://www.focus-news.net/news/2019/09/17/2699537/oblastna-epizootichna-komisiya-v-dobrich-provede-redovno-zasedanie.html", "text": "Предстои в последната седмица на септември мисия да извърши проверка в страната, по информация на директора на ОДБХ Добрич д-р Борислав Каменов, съобщиха от пресцентъра на  Областна администрация – Добрич . Областният управител Красимир Кирилов е свикал и председателствал редовно заседание на Областна епизоотична комисия във връзка с усложнената обстановка от възникването на случаи на Африканска чума по свинете (АЧС). Пред членовете на Комисията директорът на ОДБХ Добрич и секретар на Областна епизоотична комисия д-р Борислав Каменов е представил актуалната ситуация към момента. По думите му на територията на област Добрич няма регистрирани нови случаи, като цяло – няма такива и в страната за последната седмица, с изключение на един – на територията на област Видин. Не така е обаче в северната ни съседка Румъния, където за последната седмица има обявени в европейската система нови 17 случая на АЧС, някои от които в стари територии – места, където миналата година и по-рано тази година, са били регистрирани случаи на заболяването. Д-р Каменов е информирал, че се поставя фокус върху промишленото  свиневъдство. „Извършваме проверки на всеки 10 дни в комплексите, проверяваме дали пращат проби регулярно. Продължава и дежурството в кланиците. В края на месеца в България ще бъде извършена проверка от европейски експерти“, е съобщил д-р Каменов. По отношение на обезщетенията на частните стопани, директорът на ОДБХ - Добрич е споделил, че остава да се плати на стопаните в Община Генерал Тошево и е добавил, че МЗХГ осигурява средства и ще бъдат платени по 150 лв. за всяко отстреляно диво прасе и по 50 лв. за намерено мъртво диво прасе, от което е взета и изпратена проба за изследване, а то загробено по надлежния ред. Областният управител Красимир Кирилов се е обърнал към общините и представителите на институции, членове на Комисията, да уведомяват своевременно ОДБХ за планирани и провеждани събори, състезания и други подобни мероприятия, както и да се спазват стриктно мерки за биосигурност при мероприятия. В тази връзка д-р Каменов е посочил, че на зоналния турнир „Св. Хуберт“, организиран от сдружение „Ловно-рибарско дружество Добрич“, са били спазени всички мерки, извършвана е дезинфекция на автомобили и хора. Красимир Кирилов е обърнал внимание на представителя на Община Каварна да бъдат предприети нужните действия при провеждане на предстоящото конно състезание.", "date": "2019.09.17", "title": "Областна епизоотична комисия в Добрич проведе редовно заседание"}
{"url": "http://www.focus-news.net/news/2019/09/17/2699540/pregled-na-osnovnite-temi-vav-varnenskiya-pechat.html", "text": "„КАТ погва шофьорите с телефони“, е водещо заглавие в днешния брой на в.  „Черно море“ . КАТ започва засилени проверки в страната за използване на телефони от водачите на моторни превозни средства, съобщава МВР. Проверките ще продължат до 22 септември, като те се провеждат и във всички страни членки на Европейската мрежа на службите на Пътна полиция – TISPOL.  \r\nС цел създаване на безопасен маршрут за пешеходци, които се движат в посока от ул. „Ана Феликсова“ през бул. „Цар Освободител“ към близките учебни заведения, община Варна е въвела временна организация на движението от 16 септември, пише още в днешния брой в. „Черно море“. За целта ще бъде ограничено преминаването на товарни автомобили от бул. „Цар Освободител“ до отбивката за паркинга при мебелния магазин. Те ще могат да влизат и излизат само от бул. „Трети март“, съобщават от дирекция „Инженерна инфраструктура и благоустрояване“.  \r\n„Православното възпитание на младите хора” е основната тема на 21-вата седмица на православната книга. Тя ще се проведе във Варна от 19 до 25 септември. Събитието се организира от Варненската и Великопреславска света митрополия със съдействието на община Варна. Ще бъдат представяни нови заглавия и автори, публикувани от православните издателства у нас през изминалата година, и ще се дискутира по актуални въпроси от живота на обществото и Църквата.", "date": "2019.09.17", "title": "Преглед на основните теми във варненския печат"}
{"url": "http://www.focus-news.net/news/2019/09/17/2699536/gl-prokuror-sotir-tsatsarov-nakazatelniyat-kodeks-se-nuzhdae-ot-speshno-prerazglezhdane-i-remont-po-otnoshenie-na-kompyutarnite-prestapleniya.html", "text": "Наказателният кодекс се нуждае от спешно преразглеждане и ремонт по отношение на компютърните престъпления. Това каза главният прокурор Сотир Цацаров  по време на форум „Киберсигурност и злоупотреба с търговска тайна и търговски марки“, предаде репортер на  Агенция „Фокус“ . „Не е моя работа да давам съвети на представителите на бизнеса как и защо  трябва да пазят търговската си информация. Моя работа е като представител на обвинителната власт да кажа следното: гл. 9а от особената част на Наказателният кодекс, главата „Компютърни престъпления“ се нуждае от спешно преразглеждане и ремонт“, посочи Цацаров.  \r\nСпоред него трябва да има ново дефиниране на изпълнителните деяния на компютърните престъпления, на цялата използвана терминология с цел привеждането им в крак с времето с целия спектър от нови форми на посегателство по отношение на информационните системи, мрежи и компютърни данни. Цацаров отчете, че са необходими нови състави на престъпления, които да криминализират нелегалното използване на търговска информация, придобита чрез компютърни престъпления. „На трето място – завишаване на санкциите за такива престъпления. Обикновено сме свикнали, че прокуратурата претендира за завишаване на санкциите и в много от случаите това се възприема като самоцел на държавното обвинение“, допълни още Цацаров.  Главният прокурор посочи, че за осъществяване на неправомерен достъп до информационна система по сега действащият закон се наказва с лишаване от свобода до две години и то в немаловажни случаи. „Това е чл. 319 а, ал 1 от НК. Неправомерното копиране, използване, променяне, унищожаване на компютърни данни в информационна система – чл. 319 б, ал. 1 от НК, се наказва с лишаване от свобода до 2 години и глоба до 3000 лв. също в немаловажни случаи“, посочи още Цацаров. Според него, ако кръглата маса завърши с общо, макар и неформално решение за иницииране на такива промени в Наказателния кодекс и за експертна помощ в тази насока, ще бъде направена силна крачка напред. „Точно към това ви призовавам с тези думи“, допълни още главният прокурор.  \r\nДеница КИТАНОВА", "date": "2019.09.17", "title": "Гл. прокурор Сотир Цацаров: Наказателният кодекс се нуждае от спешно преразглеждане и ремонт по отношение на компютърните престъпления"}
{"url": "http://www.focus-news.net/news/2019/09/17/2699542/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.09.17", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/09/17/2699541/zam-glavniyat-prokuror-ivan-geshev-do-hakerskata-ataka-s-nap-darzhavata-podtsenyavashe-tozi-problem.html", "text": "До хакерската атака с НАП държавата подценяваше този проблем. Това каза заместник  главният прокурор Иван Гешев по време на форум „Киберсигурност и злоупотреба с търговска тайна и търговски марки“, предаде репортер на  Агенция „Фокус“ . „Трябва съвсем откровено да си кажем, че от този случай може категорично да се каже, че някаква степен държавата до момента в лицето на всичките власти, е подценявала този проблем. Затова смятам за особено важно присъствието ни днес тук на това място. Какво имам предвид? При разговор с представители на асоциацията на банките, един нейн представител каза следното, което оцених, че е точно. То беше, че се радва, че е осъществена“ такава масирана атака срещу НАП, която е един от устоите на държавата, защото може би държавата нямаше да реагира по този начин и толкова бързо, ако беше атакувано едно частно дружество. Този поглед на ситуацията до момента не бях го обмислял, но осъзнат, че има известна доза истина“, допълни още Иван Гешев. По думите му последствията на такава атака срещу едно структуроопределящо предприятие в държавата, срещу една банка, може да доведе до последствия дори и по-тежки, които са били потенциално възможни в случая от НАП. „Ако до преди две-три години за една банка е била атакувана по този начин по две-три, четири пъти на ден, за някои банки и други търговски дружества, се стига до няколко хиляди атаки в момента в България. Сигурен съм, че ситуацията не е по-различна в други сегменти на бизнеса. Това представлява сериозна опасност не само и единствено за съответното предприятие или бизнес, а сериозна опасност за цялата държава и за нас като общество. За това поне моите изводи и на колегите е, че мерките, които трябва да се предприемат и то в спешен порядък са на първо място законодателни промени“, изтъкна още Гешев. По думите му безспорен факт е, че този размер на наказания на компютърни престъпления към момента не може да реши проблема, нито може да послужи за превенция.  \"Вторият компонент на някакво решаване на този проблем е в полето на изпълнителната власт, разгръщане на потенциал за разследване на такива случаи\", изтъкна още Гешев. Според него третият елемент са срещи с различни бизнес организации, чиято цел е сключване на съответни меморандуми с различни асоциации на бизнеса. \"Една от целите на които е по-бърза реакция и обмен на информация в такива случаи, които са от особен интерес както за бизнеса, така и за държавата\", посочи още Гешев.  \r\nДеница КИТАНОВА", "date": "2019.09.17", "title": "Зам.-главният прокурор Иван Гешев: До хакерската атака с НАП държавата подценяваше този проблем"}
{"url": "http://www.focus-news.net/news/2019/09/17/2699539/nad-700-zhitelite-na-obshtina-smolyan-praznuvat-imen-den.html", "text": "Над 700 са жителите на община Смолян, които празнуват имен ден в деня, в който православната църква почита Вяра, Надежда, Любов и майка им София. Това каза за  Радио „Фокус“ – Смолян  Мария Топова от служба ГРАО в Общината. Името Вяра носят 13 дами, а Вера – 24. Надежда и Надя са кръстени съответно 133 и 25 представителки на нежния пол. Името Любов е дадено на 15 жени от Смолян и околните села. София и Софка се казват съответно 80 и 258 дами от общината. Любка са наречени 45 жени, Любомира са 26, а Любомир е името на 103-ма мъже от община Смолян, каза още Топова. \r\nНели ГЕРГЬОВСКА", "date": "2019.09.17", "title": "Над 700 жителите на община Смолян празнуват имен ден"}
{"url": "http://www.focus-news.net/news/2019/09/17/2699546/zeri-kosovo-pravitelstvoto-na-kosovo-obmislya-otteglyaneto-na-kandidaturata-za-chlenstvo-v-interpol.html", "text": "Правителството на Косово обмисля да оттегли заявлението за членство в Интерпол заради опасения, че няма да получи достатъчна подкрепа за приемането на най-младата държава на Балканите в редиците на Международната полицейска организация, съобщава прищинският ежедневник  Zeri . \r\nМеждувременно представители на Министерството на външните работи в Прищина заявиха, че ще преустановят процеса за гласуването, ако обстоятелствата се окажат неблагоприятни за Косово. Заместник-министърът на външните работи Антон Бериша сподели мнение, че е най-добре гласуването да бъде отложено. „Вярвам, че решението ще бъде оттегляне на кандидатурата, тъй като при тези обстоятелства е повече от разумно да се отлага гласуването“, цитира изданието думите му. \r\n \r\n Тереза Герова", "date": "2019.09.17", "title": "Zeri (Косово): Правителството на Косово обмисля оттеглянето на кандидатурата за членство в Интерпол"}
{"url": "http://www.focus-news.net/news/2019/09/17/2699544/tass-dva-vzriva-na-predizboren-miting-na-gani-otneha-zhivota-na-24-dushi.html", "text": "Два взрива на предизборен митинг на президента на Афганистан Ашраф Гани отнеха живота на 24 души и раниха 31 други, съобщава  TACC , като се позовава на медийни доклади. \r\nИнцидентът се е случил в столицата на провинция Парван – Харикар, недалеч от мястото на провеждане на митинг на щаба на Гани с привърженици на президента. Съгласно разпространената инфорация, взривните устройства са задействани в момента, в който държавният глава на страната е започнал речта си. Гани не е пострадал, уверяват медиите. \r\n \r\n Тереза Герова", "date": "2019.09.17", "title": "ТАСС: Два взрива на предизборен митинг на Гани отнеха живота на 24 души"}
{"url": "http://www.focus-news.net/news/2019/09/17/2699547/oblast-pernik-s-gotovnost-za-provezhdane-na-mestni-izbori-2019-dokladvaha-shestte-obshtini-i-oik-po-mesta.html", "text": "Десет дни преди старта на изборна кампания за Местни избори 2019, областният управител организира и проведе работна среща за степента на организационно-техническа подготвеност във връзка с провеждането на вота в регион Перник и създадената междуведомствена координация. Това съобщиха от  Областна администрация - Перник . \r\nУчастие взеха председателите на Общинските избирателни комисии (ОИК) по места, действащи кметове на общините Перник, Радомир, Брезник, Трън, Земен и Ковачевци, както и кметове на кметства и населени места от областта. \r\nНа заседание бяха разгледани сроковете, съгласно Изборния кодекс и Хронограмата, приета с Решение № 560-МИ от 22 юли 2019 г. на Централната избирателна комисия. \r\nКоментирани бяха образуваните избирателните секции, както и местата за обявяване на избирателните списъци на територията на всяка община; готовността за материално-техническо обезпечаване на ОИК по места; броят на населените места, които отговарят на условията на чл. 16 от Закон за административно-териториалното устройство на Република България за създаване на кметство, мандатното разпределение на общинските съвети в региона.  \r\nСпазени са сроковете за публикуване и обявяване на предварителните избирателни списъци, включително част I, както и датата, часа и мястото за провеждане на консултации за съставите на секционните избирателни комисии. \r\nВажно е да се отбележи, че на Местните избори през 2015 г., броят на населените места, които отговарят на условията на чл. 16 от Закон за административно-териториалното устройство на Република България за създаване на кметство е 46. Тази година ще се избират кметове на кметства в двадесет населени места в Пернишко, т.е. с 26 по-малко, спрямо броя преди четири години. \r\nБроят на мандатите в общинските съвети в региона ще се определя съгласно чл. 19 от Закона за местното самоуправление и местната администрация, както и решение №944-МИ/03.09.2019 г. на ЦИК. Мандатното разпределение е както следва: Община Перник - 37 мандата, Община Радомир - 17 мандата, Община Брезник - 13 мандата, Община Трън - 11 мандата, Община Земен - 11 мандата, Община Ковачевци -  11 мандата.", "date": "2019.09.17", "title": "Област Перник с готовност за провеждане на Местни избори 2019, докладваха шестте общини и ОИК по места"}
{"url": "http://www.focus-news.net/news/2019/09/17/2699548/ministar-predsedatelyat-boyko-borisov-i-ministarat-na-finansite-vladislav-goranov-pristignaha-v-petrich-za-otkrivaneno-na-nov-zavod.html", "text": "Министър-председателят Бойко Борисов и министърът на финансите Владислав Горанов пристигнаха в Петрич за откриванено на нов завод, който ще осигури работни места за 420 души, предаде репортер на  Радио \"Фокус\"-Пирин . Домакин е кметът на Община Петрич Димитър Бръчков. На събитието присъстват областният управител на Благоевград Бисер Михайлов, народният представител и областен координатор на ПП ГЕРБ Даниела Савеклиева, депутатът Георги Динев, председателят на Общински съвет - Петрич Георги Тренчев, заместник-кметове на общината, представители на бизнеса, посланиците на Швейцария, Швеция, Германия и Италия, народни представители, както и Mapceл вaн дep Xyĸ – изпълнитeлeн диpeĸтop, Дecиcлaвa Mиxтapcĸa-yпpaвитeл, ĸлoн Πeтpич и Oливъp Илтиcбepгe-изпълнитeлeн диpeĸтop Πpoдyĸти зa eлeĸтpocнaбдявaнe и eлeĸтpooбзaвeждaнe, Умни cгpaди) и други. Предвидена е обиколка на самия завод, след което министър-председателят Борисов ще посети античен град Хераклея Синтика, тъй като през август Министерски съвет осигури 100 хил. лв. за проучвания на обекта, който е особено важен за развитието на туризма в Петрич. \r\nКомпанията, която открива завод в Петрич прави втopaтa си инвecтиция нa зeлeнo в града и пeтaтa пpoизвoдcтвeнa бaзa нa ĸoмпaниятa в Бългapия. Зaвoдът, c плoщ oт 7 400 ĸв. м щe пpoизвeждa пpoдyĸти ниcĸo напрежение. Πъpвaтa пpoизвoдcтвeнa бaзa на компанията в Πeтpич e пocтpoeнa пpeз 1996 г. въpxy oбщa плoщ oт 5 000 ĸв. м. Πeтpичĸият ĸлoн нa ĸoмпaниятa пpoизвeждa пpoдyĸти зa yпpaвлeниe ниcĸo нaпpeжeниe и мoнтиpaнe въpxy DІN шинa. \r\nЛивия НИНОВА", "date": "2019.09.17", "title": "Министър-председателят Бойко Борисов и министърът на финансите Владислав Горанов пристигнаха в Петрич за откриванено на нов завод"}
{"url": "http://www.focus-news.net/news/2019/09/17/2699551/obshtinskite-savetnitsi-na-dobrich-razgledaha-izpalnenieto-na-byudzheta-za-parvite-shest-mesetsa-na-godinata.html", "text": "Общинските съветници разгледаха информация за изпълнението на бюджета на общината, сметките за средства от Европейския съюз и показателите от Закона за публичните финанси за контролираните от общината лица, които попадат в подсектор „Местно управление“ за полугодието на 2019-та, предаде кореспондентът на  Радио „Фокус” – Варна . Уточненият план по приходите и разходите към 30 юни тази година е в размер на 65 420 837 лева, за държавни дейности - 42 095 370 лева и за местните  дейности - 23 325 467 лева. По отношение на „Трансфери между бюджетни сметки” (получени трансфери) са отчетени средства в размер на 896 211 лева. От тях 75 052 лева са получени от Община Добричка, 4 764 лева - от Община Крушари, 76 793 лева - от Община Генерал Тошево, 20 253 лева - от Община Никола Козлево, 2 137 лева - от Община Каварна, 753 лева - от Община Шабла  и 407 832 лева - от община Балчик. Тези общини са ползватели на Регионалното депо за битови отпадъци край село Стожер. 5 443 лева са получени от ДФ Земеделие за ПГВМ „Проф. д-р Георги Павлов” по Схемата за преходна национална помощ за говеда, необвързани с производството, 13 027 лева - от Министерство на науката и образованието, 106 945 лева - от Агенция  за социално подпомагане, за услугата „Личен асистент“, 5 000 лева - от Министерство на културата  за финансова подкрепа на РБ „Дора Габе“, 11 200 лева - от Община Тервел по договор за археологически проучвания и съпътстваща консервация (укрепване, временни защитни покрития – опаковане, първична вертикална планировка – отводняване, извозване на пръст) на археологически обект „Палматис”, до с. Оногур в Община Тервел, 146 900 лева - от Областна администрация за провеждане на изборите за членове на Европейския парламент и от Агенция пътна инфраструктура - 20 112 лева. Изпълнението на данъчните приходи е в размер на 4 753 459 лева, което е 62,26 %  спрямо годишния план. Изпълнението на неданъчните местни приходи е 7 812 659 лева, което е 60,51 % спрямо годишния план. В отчета за състоянието на общинския дълг за полугодието на 2019 година към 30.06.2019 г. остатъчният размер на поетия общински дълг е 11 171 104 лева. Дължимите суми за лихви и погашения на главниците по общинския дълг са приоритетно задължение при изпълнение на общинския бюджет и се изплащат в срок. Подробна информация е публикувана на интернет страницата на Община град Добрич. \r\nЖулиета НИКОЛОВА", "date": "2019.09.17", "title": "Общинските съветници на Добрич разгледаха изпълнението на бюджета за първите шест месеца на годината"}
{"url": "http://www.focus-news.net/news/2019/09/17/2699550/publikuvano-e-za-obshtestveno-obsazhdane-predlozhenie-na-reglament-za-dvizhenieto-na-elektricheskite-trotinetki.html", "text": "Разработен е регламент за движението на електрическите тротинетки, който вече е публикуван за обществено обсъждане. Това информира председателят на Държавна агенция „Безопасност на движението по пътищата“ Малина Крумова в предаването „Тази сутрин“ на БТВ, съобщиха от  агенцията . По думите ѝ основната цел е да се създадат минимални изисквания за безопасност, а не да се възпрепятства този екологичен начин на придвижване в градски условия.  \r\n„В разпоредбите на закона може да се каже, че приравняваме тротинетките на велосипедите като създаваме някои допълнителни изисквания за тях“, обясни Малина Крумова. Те ще могат да се движат по велосипедната инфраструктура, а където такава няма – плътно в дясно на платното по посока на движение, но само на пътища с разрешена максимална скорост до 50 км/ч. На общините се дава право да определят и допълнителни зони, в които да забраняват тяхното движение.  \r\nЕлектрическа тротинетка по гореописания ред може да се управлява от лице над 16 години. Лицата между 14 и 16 години ще имат право да управляват подобни превозни средства само по велосипедна инфраструктура, съгласно разпоредбите на Наредбата за планиране и проектиране на комуникационно-транспортните системи на урбанизираните територии (в които се включва не само различните видове велоалеи, но и зони за споделено движение и определени улици). Тяхното управление трябва да се осъществява със светлоотразителни елементи по облеклото на ползвателите. Максимално разрешената скорост за тях ще бъде 25 км/ч. Регистрация на този вид превозни средства на този етап не се предвижда.   \r\nТекстовете вече са били предварително обсъдени, както с експертите от Министерството на вътрешните работи и Министерството на транспорта, информационните технологии и съобщенията, така и в максимално широк формат с представители на ползватели, фирми вносители и предлагащи подобни превозни средства, компании за споделено пътуване с електрически тротинетки, общини и др.  \r\nСпоред неофициална информация в България към момента има около 60 хил. електрически тротинетки, а прогнозите са за все по-масовото им навлизане в големите градове. В тази връзка регламентирането на основни правила за безопасност са изключително важно да се случат в максимално кратки срокове.  \r\nЦялото предложение за законова регламентация на движението на електрическите тротинетки е публикувано на сайта на Държавна агенция „Безопасност на движението по пътищата“ -  , като всеки може да даде коментари по текстовете.", "date": "2019.09.17", "title": "Публикувано е за обществено обсъждане предложение на регламент за движението на електрическите тротинетки"}
{"url": "http://www.focus-news.net/news/2019/09/17/2699549/afp-epal-zayavi-che-13-te-miliarda-evro-koito-y-poiska-bryuksel-protivorechat-na-realnostta-i-zdraviya-razum.html", "text": "„Епъл“ атакува Брюксел в Съда на Европейския съюз във вторник във връзка с разпоредбата на Европейската комисия производителят на iPhone-и да възстанови на Ирландия 13 милиарда евро за данъци със задна дата, предава  AFP. \r\nДанъчното искане на ЕС от 2016 година „противоречи на реалността и здравия разум“, заяви адвокатът на „Епъл“ в съда в Люксембург. „Заключението на комисията... е погрешно“, добави той. \r\n \r\nПревод и редакция:", "date": "2019.09.17", "title": "AFP: „Епъл“ заяви, че 13-те милиарда евро, които й поиска Брюксел, „противоречат на реалността и здравия разум“"}
{"url": "http://www.focus-news.net/news/2019/09/17/2699553/vitsepremierat-na-ukrayna-ungariya-ne-pozvoli-na-kiev-da-uchastva-na-sreshtata-na-varha-na-nato-v-london.html", "text": "Заради несъгласията си с Унгария, Киев няма да получи покана да участва на срещата на върха на НАТО в Лондон, съобщи вицепремиерът на Украйна по въпросите на европейската и евроатлантическата интеграция Дмитрий Кулеба, цитиран от сръбската редакция на медийната компания  „Спутник“ . \r\nКулеба посочи, че Киев е лишен от възможността за сътрудничество със Северноатлантическия алианс на „топ политическо ниво“, защото взаимодействието с НАТО е блокирано от Унгария. \r\nУкраинският вицепремиер отбеляза, че настоящите власти в Киев са наследили този проблем и че засега „той не е решен“. За да бъдат поканени представители на Украйна на форума в Лондон, Алианса трябва да стигне до консенсус, но „Унгария настоява на позицията си“. \r\nИзданието припомня, че Будапеща иска да се върне правото на унгарците в Закарпатието да се обучават на родния си език. Украйна, от своя страна, твърди, че Унгария иска да направи свой анклав на нейна територия. \r\n \r\nПревод и редакция:", "date": "2019.09.17", "title": "Вицепремиерът на Украйна: Унгария не позволи на Киев да участва на срещата на върха на НАТО в Лондон"}
{"url": "http://www.focus-news.net/news/2019/09/17/2699554/gerb-sliven-kani-ostanalite-partii-i-kandidati-da-podpishat-sporazumenie-za-chestni-izbori.html", "text": "ГЕРБ-Сливен кани останалите партии и кандидати в местните избори да подпишат споразумение за честна и почтена изборна кампания. Това съобщиха от пресцентъра на  партията . Споразумението ще бъде подписано публично в четвъртък, 26 септември, от 11.00 часа в регионалния пресклуб на БТА. \r\nИнициативата на предизборния щаб на ГЕРБ и кмета Стефан Радев е продиктувана от тенденцията фалшиви новини и компромати да изместят фокуса от идеите и дебатите за политики в хода на кампанията. От щаба на ГЕРБ категорично заявяват, че ще водят толерантна агитация и ще се фокусират върху предложенията за подобряване на градската среда и живота на хората в общината. \r\n\"Вярваме, че кампания, основана на идеи, а не на лични нападки, е най-добрият начин сливналии да направят информиран и добър избор. Ние  \r\nняма от какво да се притесняваме, даже сме горди с постигнатото в последните четири години. Със споразумението искаме да запазим и авторитета на институциите, тъй като компроматните битки карат хората да гледат с недоверие на избраниците си, когато започнат работа там\", заяви общинският ръководител на ГЕРБ Здравко Костадинов. \r\nОт щаба на ГЕРБ гарантират, че няма да използват фалшиви новини, спекулации и лични нападки срещу другите кандидати. \"Подписването на споразумението публично ще даде знак за обществото кои са кандидатите, мислещи за сливналии и кои са гонещите лични интереси\", заявяват още от партията. \r\nСъбитието на 26 септември е открито за всички представители на медиите.", "date": "2019.09.17", "title": "ГЕРБ-Сливен кани останалите партии и кандидати да подпишат споразумение за честни избори"}
{"url": "http://www.focus-news.net/news/2019/09/17/2699556/universitetska-bolnitsa-lozenets-sastoyanieto-na-predsedatelya-na-narodnoto-sabranie-tsveta-karayancheva-e-stabilno.html", "text": "Към днешна дата (17 септември 2019 г.) състоянието на председателя на Народното събрание Цвета Караянчева е стабилно. Пациентката прекара спокойно нощта. Това съобщиха от  Университетска болница „Лозенец“ . \r\nВ случай на промяна на състоянието на Председателя на Народното събрание г-жа Караянчева, болница „Лозенец“ ще информира медиите своевременно.", "date": "2019.09.17", "title": "Университетска болница „Лозенец“: Състоянието на председателя на Народното събрание Цвета Караянчева е стабилно"}
{"url": "http://www.focus-news.net/news/2019/09/17/2699559/obshtinskiyat-savet-prie-izmenenie-i-dopalnenie-na-pravilnika-za-organizatsiya-i-red-za-polzvane-na-obshtinskite-pazari-na-teritoriyata-na-dobrich.html", "text": "Общинският съвет прие изменение и допълнение на Правилника за организация и ред за ползване на общинските пазари на територията на Добрич, предаде кореспондентът на  Радио „Фокус” – Варна . В края на миналата година с решение на Общински съвет Общинско предприятие „Общински пазари“ бе преименуваното в Общинско предприятие „Паркинги и пазари“ с нова организационно – управленска структура със следните дейности - „Общински пазари и тържища“ и „Други дейности по икономиката“, звено - Контрол „Синя зона“. Първата дейност на Общинско предприятие „Паркинги и пазари“  се регламентира от Правилника за организация и ред за ползване на общинските пазари на територията на Община град Добрич. С приетите изменения се цели по – голяма яснота, коректност, публичност и обективност при регулиране на взаимоотношенията, които са свързани с дейността на общинските пазари на територията на общината, също спазване принципите за откритост, публичност и граждански контрол върху дейността на местните власти. Приоритетни са повишаване качеството на обслужване на населението и по – добра информираност на местната общност, както и осъществяване на граждански контрол върху работата на администрацията и ОП „Паркинги и пазари”.   \r\nЖулиета НИКОЛОВА", "date": "2019.09.17", "title": "Общинският съвет прие изменение и допълнение на Правилника за организация и ред за ползване на общинските пазари на територията на Добрич"}
{"url": "http://www.focus-news.net/news/2019/09/17/2699557/sport-balgariya-s-shestima-atleti-na-svetovnoto-parvenstvo-v-doha.html", "text": "България ще бъде представена от шестима лекоатлети на започващото след 10 дни Световно първенство по лека атлетика в Доха, Катар (27 септември - 6 октомври). В състава има четири жени и двама мъже. При дамите ще участват Ивет Лалова-Колио (200 метра), Мирела Демирева (скок височина), Габриела Петрова (троен скок) и Александра Начева (троен скок). При мъжете единствените ни двама представители са в секторите за скокове - Тихомир Иванв (скок височина) и Георги Цонов (троен скок). Голямата отсъстваща от нашия отбор е европейската шампионка в зала в тласкането на гюле от Глазгоу 2019 Радослава Мавродиева, която е контузена.", "date": "2019.09.17", "title": "Спорт: България с шестима атлети на Световното първенство в Доха"}
{"url": "http://www.focus-news.net/news/2019/09/17/2699555/tsentralnata-izbiratelna-komisiya-i-saveta-za-elektronni-medii-podpisaha-sporazumenie.html", "text": "Централната избирателна комисия и Съвета за електронни медии подписаха споразумение, предаде репортер на  Агенция „Фокус“ . Споразумението определя принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за произвеждане на изборите за общински съветници и за кметове на 27 октомври 2019 г. То бе подписано от председателя на ЦИК Стефка Стоева и председателят на СЕМ София Владимирова. \r\n \r\nТеодора ПАТРОНОВА", "date": "2019.09.17", "title": "Централната избирателна комисия и Съвета за електронни медии подписаха споразумение"}
{"url": "http://www.focus-news.net/news/2019/09/17/2699545/reuters-netanyahu-se-bori-za-nov-mandat-sled-10-godini-na-vlast.html", "text": "Премиерът на Израел Бенямин Нетаняху води битка за политическото си оцеляване в много оспорвани избори във вторник, които могат да сложат край на 10-годишната му доминация в местната политика, пише  Reuters . \r\nСпоред проучванията на общественото мнение бившият началник на Генералния щаб на Силите за отбрана на Израел (СОИ) Бени Ганц и неговата центристка коалиция „Синьо и Бяло“ и дясната партия „Ликуд“ на Нетаняху ще бъдат отново с много близки резултати и от това ще спечели „Наш Дом Израел“ на Авигдор Либерман, която ще има решаващия глас в хода на преговорите за формиране на управляваща коалиция. \r\nКампаниите на двете основни партии за вторите парламентарни избори в Израел за последните пет месец показват много малки разлики по важните въпроси: регионалната борба с Иран, отношенията с палестинците и САЩ, както и стабилната икономика. \r\nКрай на ерата на Нетаняху, най-вероятно, няма да доведе до съществени промени в политиките по горещите въпроси като мирния процес с палестинците, който е в задънена улица от пет години. \r\nМинистър-председателят обяви намерението си да анексира долината на река Йордан, където палестинците искат да основат своя държава. Но „Синьо и Бяло“ също заявиха, че ще засилят строителството на еврейски поселения в района на Западния Бряг и ще направят долината на река Йордан „сигурна източна граница“. \r\nИзборите бяха свикани заради това, че  Нетаняху не успя да формира коалиция след вота през април, в който „Ликуд“ и „Синьо и Бяло“ получиха еднакъв брой мандати – по 35 в 120-местния Кнесет. \r\n69-годишният Нетаняху се представя като незаменим и жертва на самодоволството на избирателите по време на мандата си – най-дългият от всички премиери на страната. Той е министър-председател на Израел от юни 1996 до юли 1999 година и от март 2009-та насам. \r\nПредупреждавайки, че може да бъде заменен от „левичари“, които биха отслабили Израел пред очите на врагове и приятели, Нетаняху заля ефира и социалните медии с призиви към симпатизантите на Израел да излязат масово на изборите. \r\n„Зависи от теб! Преднината (на Ликуд) е много малка“, апелира той дрезгаво във видеосъобщение, публикувано в „Туитър“. \r\n \r\n Размяна на обвинения \r\nИзбирателните секции са отворени от 7:00 до 22:00 часа. когато израелските медии ще публикуват екзитполовете, които дават първа индикация за резултата. \r\nИ Нетаняху, и 60-годишният Ганц се опитват да активизират своите бази и да привлекат гласове от по-малките партии. \r\nНетаняху представя Ганц като неопитен и неспособен да предизвика уважение от световните лидери като президента на САЩ Доналд Тръмп. Ганц обвинява Нетаняху, че се е опитал да отклони вниманието от възможното му обвинение в корупция, което премиерът отхвърли като неоснователно. \r\nАгит Коен, 43-годишна социална работничка, сега ще подкрепи „Синьо и Бяло“, а не своите бивши любимци от Работническата партия: „Не искам гласът ми да се загуби. Ганц може да не е перфектен, но ни е до гуша от Биби (Нетаняху)“. \r\nГанц се притеснява и от публичната апатия. В интервю за Армейското радио, той призова жителите на Тел Авив да „оставят еспресото си за час“ и да гласуват - кимване към светския избирателен район от средната класа, който той се надява да мобилизира срещу подкрепящите Нетаняху религиозни националисти. \r\n„Има определено чувство на умора. Много израелци са изморени от политиците или очакват още от същото“, казва Амоц Аса-Ел, научен сътрудник в Ерусалимския институт Шалом Хартман. \r\nПо думите му, Нетаняху „винаги е разделял електората на „техен“ и „наш“. Този път той гледа политическата карта дори по-отблизо и знае, че му трябват допълнителни гласове“. \r\nПреди последните избори Тръмп даде тласък на Нетаняху с американското признаване на израелския суверенитет над Голанските възвишения. Този път Белият дом изглежда по-зает с напрежението около Иран. \r\nИзявлението на Нетаняху за долината на река Йордан миналата седмица не предизвика голям ентусиазъм в САЩ. Администрацията на Тръмп възнамерява скоро да представи палестино-израелския мирен план, който може да се окаже мъртвороден: Палестинците го отхвърлиха предварително като пристрастен. \r\nПалестинците и много държави считат, че всички израелски селища на Западния бряг са незаконни съгласно Женевските конвенции за окупирана територия. Израел оспорва това, позовавайки се на нуждите от сигурност и библейски, исторически и политически връзки със земята. \r\nВсе пак отворената за телегеничния Нетаняху врата във Вашингтон и други световни столици в напрегнати времена по границите на Израел със Сирия, Газа и Ливан, продължава да има голяма тежест в страната. \r\n„Няма друг кандидат, който да е достоен да бъде премиер“, заяви Алон Гал, 53-годишен хай-тех мениджър, който възнамерява да гласува за „Ликуд“, а преди това е давал вота си за друга, по-дясна партия. „Поне с него знам с кого си имам работа“. \r\nИзборите могат да бъдат последвани от седмици на спорове за това, кой трябва да бъде натоварен с формирането на следващото правителство. Анкетите сочат, че „Наш Дом Израел“ на Авигдор Либерман може да държи ключовете към управляващото мнозинство, защото според прогнозите тя ще увеличи местата си в Кнесета от 5 на 10. Но от партията на бившия военен министър са категорични, че няма да влязат в коалиция с „Ликуд“, докато Нетаняху е председател на партията и кандидат за министър-председател. \r\n \r\nПревод и редакция:", "date": "2019.09.17", "title": "Reuters: Нетаняху се бори за нов мандат след 10 години на власт"}
{"url": "http://www.focus-news.net/news/2019/09/17/2699558/spaseni-sa-950-dekara-gora-sled-potushavaneto-na-pozhara-v-mestnostta-suhi-dyal-nad-grad-kotel.html", "text": "Спасени 600 декара широколистна гора и 350 декара иглолистна гора са резултатите след потушаването на пожара в местността „Сухи дял“ над град Котел. Това съобщиха от  Областна дирекция на МВР-Сливен . \r\nДействията по локализиране на пожара са продължили от получаване на сигнала в 12,39 часа на 12 септември до 22,30 часа на 13 септември. Дежурни екипи остават на място до 20,30 часа на 15 септември. \r\nПожарът е обхванал 3500 декара ливади, поляни,сухи треви, папрат и 100 декара горска площ. Спасени са 600 декара широколистна гора и 350 декара иглолистна гора. \r\nВ операцията са взели участие екипи на регионалните противопожарни служби в Сливен и Котел, служители на РСПБЗН-Омуртаг, Шумен, Горна Оряховица и Елена. Хеликоптер от авиобаза Крумово, осигурен от Министерство на отбраната, 65 служители от военни модулни формации за гасене на горски пожари на военните формирования в Сливен и Ямбол, 51 служители и техника на ЮИДП и ДГС-Тича, Кипилово и Сливен, 10 доброволци от ДФ“Петър Берон“ – Котел.", "date": "2019.09.17", "title": "Спасени са 950 декара гора след потушаването на пожара в местността „Сухи дял“ над град Котел"}
{"url": "http://www.focus-news.net/news/2019/09/17/2699552/negovo-preosveshtenstvo-belogradchishkiyat-episkop-polikarp-oglavi-arhiereyska-sveta-liturgiya-v-hram-sv-sofiya-premadrost-bozhiya.html", "text": "Негово преосвещенство Белоградчишкият епископ Поликарп оглави Архиерейска света Литургия в древния софийски  храм \"Св. София - Премъдрост Божия\", в прослава на Св. София и нейните дъщери светите Вяра, Надежда и Любов, предаде репортер на  Агенция \"Фокус\" . \r\nНа 17 септември всяка година Православната църква прославя св. София и нейните дъщери - мъчениците Вяра, Надежда и Любов. По този повод във всички епархии на Българската православна църква се отслужва празнична света Литургия. \r\nВтори храмов празник чества древната софийска църква \"Св. София-Премъдрост Божия\". Денят се отбелязва и като празник на столицата ни  \r\nПо този повод ,  с благословението и при молитвеното присъствие на Негово светейшество Българския патриарх и Софийски митрополит Неофит, в храм \"Св. София - Премъдрост Божия\" , бе отслужена Архиерейска света Литургия. Тя  бе оглавена от Негово преосвещенство Белоградчишкият епископ Поликарп -  викарий на Софийския митрополит. Молитвено присъства и Негово преосвещенство Тивериополски епископ Тихон - викарий на патриарха. С епископ Поликарп служихха също  Негово високопреподобие архимандрит Василий- протосингел на Софийска епархия, Негово високоблогоговейнство ставр. ик. Ангел Ангелов - духовен надзорник на Софийска епархия и предстоятел на храма, предстоятели на столични църкви, храмовото духовенство и др.  След светата богослужба Преосвещеният епископ Поликарп отслужи молебен и водосвет за здравето и благополучието на всички православни християни.  \r\nНикола ПЕТКОВ", "date": "2019.09.17", "title": "Негово преосвещенство Белоградчишкият епископ Поликарп оглави Архиерейска света Литургия в храм \"Св. София - Премъдрост Божия\""}
{"url": "http://www.focus-news.net/news/2019/09/17/2699543/nad-4500-dushi-v-oblast-burgas-praznuvat-imen-den.html", "text": "Над 4500 души в областта празнуват имен ден в деня на Св. мъченици София и трите ѝ дъщери Вяра, Надежда и Любов. Това съобщиха за  Радио „Фокус“ – Бургас  от териториална дирекция „Гражданска регистрация и административно обслужване“. Общият брой на имениците в областта е 4852 души, а в град Бургас – 2469. Най-много са жените, които носят името Надежда, в областта те са 1190, а в града – 610. След тях се нареждат мъжете, които носят името Любомир, в областта те са 781, а в града – 449. Веднага след тях следват жените с името София, в областта те са 708, а в града – 327. Други именици, които празнуват днес, носят имената Любен, Любчо, Вяра, Вера, Надя, Любов, Люба, Любка и Софка. \r\nМария КУРТЕВА", "date": "2019.09.17", "title": "Над 4500 души в област Бургас празнуват имен ден"}
{"url": "http://www.focus-news.net/news/2019/09/17/2699563/obshtinski-savet-smolyan-shte-provede-zasedanie-na-19-septemvri.html", "text": "Общински съвет – Смолян ще проведе заседание от 09.00 часа на 19 септември в Сесийната зала на Община Смолян. Това съобщиха от  Общината . В предварителния дневен ред са включени пет докладни записки. Сред тях са предложения за избиране на временно изпълняващ длъжността кмет на Община Смолян заради предстоящите местни избори за общински съветници и кметове. Предложението е временният пост да бъде зает от инж. Мариана Цекова, която е зам.-кмет на Смолян. Общинските съветници ще изберат и временно изпълняващи длъжността кмет на кметство в Община Смолян, като ще се изберат временни кметове на по-големите села в общината. \r\nТретата докладна записка е по повод, получено писмо в деловодството на община Смолян с вх. № ДЛ0075 70_002 от 21.08.2019 г., с предложение за придобиване на акции от капитала на „Ржен експрес“ АД, ЕИК: 830166384, със седалище и адрес на управление:  гр. Смолян 4700, ул. „Родопи“ № 130, представлявано от изпълнителния директор Николай Манолов Бояджиев. \r\nОбщинският съвет ще обсъди и награждаване на Център за изкуства „За Родопите“, както и разрешение за формиране на група към Детска градина „Изворче“ – с. Момчиловци, в с. Кутела за учебната 2019 – 2020 г.", "date": "2019.09.17", "title": "Общински съвет – Смолян ще проведе заседание на 19 септември"}
{"url": "http://www.focus-news.net/news/2019/09/17/2699562/krasimir-stoev-nimh-zapochva-osezaemo-ponizhenie-na-temperaturite.html", "text": "През следващото денонощие започва понижаване на температурите в страната. Това каза за дневния блок  „Добър ден“  на  Радио „Фокус“  дежурният синоптик от Националния институт по метеорология и хидрология Красимир Стоев. Той обясни, че ще започне осезаемо проникване на хладен въздух от север. В по-голямата част от страната от четвъртък температурите ще са с около 10° по-ниски от днешните, уточни той. „Утре в Северозападна България температурите ще са между 24 ° и 29°. В останалата част на страната температурите ще се задържат между 29 ° и 34°. С приближаването на студения атмосферен фронт от север утре облачността ще се увеличи и до края на деня, предимно в планинските райони, ще има краткотрайни валежи. През нощта в четвъртък с умерен северозападен вятър ще нахлува студен въздух“, прогнозира синоптикът.  Красимир Стоев каза още, че в четвъртък ще се понижат температурите и в Южна България, възможни са превалявания от дъжд и гръмотевична дейност. В началото на следващата седмица в повечето райони минималните температури ще са между 6° и 11°, като ще има и места с минимални температури под 3°. Това не е края на метеорологичното лято, каза още синоптикът. В последното десетдневие на септември ни очаква повишаване на температурите, каза още Стоев. \r\nЕвелина БРАНИМИРОВА", "date": "2019.09.17", "title": "Красимир Стоев, НИМХ: Започва осезаемо понижение на температурите"}
{"url": "http://www.focus-news.net/news/2019/09/17/2699560/s-tarzhestven-vodosvet-i-gvardeyski-marsh-beshe-izdignato-znameto-na-sofiya-po-sluchay-praznika-na-grada.html", "text": "С тържествен водосвет и гвардейски марш беше издигнато знамето на София по случай празника на града, предаде репортер на  Агенция „Фокус“ . Традицията повелява всяка година това да се случва пред църквата „Света София“. Това разпорежда и специална наредба на Столична община за символиката и отличията. Знамето на Столична община е символ с първостепенно значение, който изразява самоуправлението на общината и демократичните принципи, които го характеризират. На събитието присъстват кмета на столицата Йорданка Фандъкова, вицепрезидентът Илияна Йотова, както и Негово светейшество Българският патриарх и Софийски митрополит Неофит. На място за депутати, общински съветници и общественици. Официалната церемония уважи и началникът на Военна академия \"Г. С. Раковски\" ген.-майор Груди Ангелов. Церемонията събра стотици жители на столицата, а настроението е приповдигнато. За  спокойствието и безопасността на гражданите полицейското присъствие в района е засилено. \r\n \r\nТеодора ПАВЛОВА", "date": "2019.09.17", "title": "С тържествен водосвет и гвардейски марш беше издигнато знамето на София по случай празника на града"}
{"url": "http://www.focus-news.net/news/2019/09/17/2699565/prof-stefka-stoeva-tsik-ochakvame-kampaniyata-da-bade-v-sinhron-s-balgarskoto-zakonodatelstvo-da-se-spazyat-dobriya-ton-i-moral.html", "text": "Очакваме кампанията да бъде в синхрон с българското законодателство, да се спазят добрия тон и морал.  Това каза председателят на ЦИК проф. Стефка Стоева след подписването на споразумението между ЦИК и СЕМ за провеждане на мониторинг  върху дейността на доставчиците на медийни услуги по време на предизборната кампания за произвеждане на изборите за общински съветници и за кметове на 27 октомври 2019 г., предаде репортер на  Агенция \"Фокус\" . „Днес подписваме със СЕМ седмото подред споразумение. Отново ще разчитаме в предстоящите избори на тяхната висока професионална компетентност. Както си спомняте в предходното споразумение беше неотдавна, на 18-ти април 2019 г. във връзка с отминалите вече избори за членове на Европейския парламент. Резултатите от нашата съвместна работа са установени от ЦИК 18 нарушения в предизборната кампания на партии и коалиции и 34 нарушения от медиите“, обясни тя. Убедена съм, че и при тези избори ние ще получим един пълен, обективен, специализиран мониторинг, отразяващ медийното представяне на кампанията за избор на общински съветници и кметове на 27-ми октомври 2019 г. И за тези избори ЦИК ще продължи да работи в екип с всички държавни органи и организации, които по закон са ангажирани с провеждането на изборите“, подчерта Стоева. Тя допълни, че за ЦИК медиите са с изключителна важност за спокойното, нормално протичане на изборния процес. „Апелираме за повече отговорност от тяхна страна и спазване на професионалните журналистически стандарти. Да припомним само, че агитационните материали не трябва да нарушават добрите нрави, честта и доброто име на кандидатите. Забранено е в тях да се използват знамето на Република България и други чужди държави. Езикът на омразата вреди на всички и подронва демократичните устои на държавата“, каза още Стоева.  \r\nТеодора ПАТРОНОВА", "date": "2019.09.17", "title": "Проф. Стефка Стоева, ЦИК: Очакваме кампанията да бъде в синхрон с българското законодателство, да се спазят добрия тон и морал"}
{"url": "http://www.focus-news.net/news/2019/09/17/2699568/dvizhenieto-po-patya-veliko-tarnovo-targovishte-pri-razklona-za-s-kavlak-se-osashtestvyava-dvuposochno-v-edna-lenta-poradi-obarnat-tir.html", "text": "Временно движението по път I-4 Велико Търново - Търговище при разклона за с. Кавлак се осъществява двупосочно в една лента поради обърнат ТИР. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.09.17", "title": "Движението по пътя Велико Търново - Търговище при разклона за с. Кавлак се осъществява двупосочно в една лента поради обърнат ТИР"}
{"url": "http://www.focus-news.net/news/2019/09/17/2699567/nezavisimaya-gazeta-kakvo-ochakvat-ot-pekin-na-balkanite.html", "text": "Въпреки конфронтацията, която започна между Пекин и евроатлантическия свят, Китай остава един от най-привлекателните и желани инвеститори. И днес китайските инвестиции с особен трепет се възприемат в най-проблемната част на Европа - на Балканите. Пекин е чакан и почитан по техен си начин. чакат. Готови са за отваряне на всички врати, коментират в редакцията на руския вестник  „Независимая газета“ . \r\nСвободата на маневриране, която Небесната империя може да си позволи на Балканите в сравнение със своите западни партньори и Русия, играе ключова роля. От една страна, сътрудничеството с Пекин не се обуславя от политически изисквания или заробващи условия, специфични за заемите на МВФ и Световната банка. То не досажда с традиционните изисквания на Европейския съюз относно необходимостта от борба с корупцията, ограничаване на миграцията и създаване на граждански институции. \r\nОт друга страна, дългосрочните цели на КНР в Югоизточна Европа, за разлика от задачите на Русия, а наскоро и отчасти европейски партньори, изглеждат изключително ясни за балканските политически елити: Балканите са входното антре към ЕС, което свързва китайското пристанище на Пирея в Гърция със сърцето на Европа и е последната връзка на проекта „Един пояс- един път“. През 2012 г. Пекин стартира, наред с други неща, Инициативата „16+1“ със страните от Централна и Югоизточна Европа, в рамките на която беше обявено, че в инфраструктурни проекти в тази част на Европа са инвестирани над 12 милиарда долара. \r\nСпоред Европейската инвестиционна банка, една трета от тези инвестиции влизат в Сърбия, 21% в Босна и Херцеговина и 7% в Черна гора. Според оценките на МВФ повече от половината от тези суми са инвестирани в строителството на железници, магистрали и други инфраструктурни и енергийни проекти. В резултат на това, като се вземе предвид дейността на китайските корпорации в ЕС, мащабът на икономическата експанзия на Пекин в Европа е впечатляващ: ако през 2007 г. китайските инвеститори са имали контролни дялове в около пет хиляди европейски компании, то след малко повече от 10 години тази цифра се е увеличила шест пъти. В тази връзка положението на балканските страни пред китайските кредитори изглежда много тревожно. \r\nНай-големият длъжник на Пекин е Черна гора. 39% от външния й дълг е към Китай. На второ място в списъка е Северна Македония с една пета част от общия дълг. След тях са Босна и Херцеговина и Сърбия с 14% и 12% съответно. В същото време, въпреки факта, че изграждането на инфраструктурни проекти на Балканите обективно отговаря на интересите на региона, както и на ЕС и НАТО, за които Балканите са от голямо логистично значение, начинът, по който те се изпълняват, вече дразни местното население. Регионът страда от много висока безработица, като все още има висококвалифициран персонал, който практически не участва в китайските проекти. \r\nЯрък пример е Сърбия. През 2009 г. Белград подписа споразумение за икономическо и техническо сътрудничество с Пекин. Първият значим проект е Сръбско-китайския мост на приятелство (Мостът на Михаил Пупин) в Белград, който беше напълно издигнат от китайците. След това – автомагистралата по Коридор 11, а след нея - проектът за железопътната връзка Белград - Будапеща. Сърбия е необходима на Китай като най-краткия път от пристанището на Пирея към ЕС. Най-големите инвестиции са стоманодобивната фабрика в Смедерево и в медната компания RTB Bor, с покупката на която китайците изпревариха Канада и Русия.  \r\nВ допълнение, именно чрез Сърбия Huawei влезе в региона с перспективата да пусне 5G. В началото на 2019 г. в рамките на проекта Save City беше обявена перспективата за инсталиране на повече от 1 000 камери за сигурност на 800 места в Белград. Проектът ще бъде изпълнен от Huawei. В обобщение, през последните 10 години Китай се превърна в ключов инвеститор в Сърбия, достигайки обем на финансиране от три милиарда долара. Очевидно е, че Пекин се интересува от стабилна Сърбия и региона като цяло. В противен случай не само инвестициите са застрашени, но и заключителният етап на „Един пояс - един път“. Следователно, Пекин последователно подкрепя официалната позиция на Белград по отношение на Косово. \r\nДруги страни в региона също не остават незабелязани от азиатския гигант. Перспективата за реализиране на най-големия в много отношения политически проект в енергийния сектор в Босна и Херцеговина - инвестиции в изграждането на 7-ми блок на ТЕЦ „Тузла“ - Пекин обяви намерението си да се присъедини към енергийната структура на Балканите. В Словения китайските компании управляват летище Марибор и Gorenje, и са един от основните партньори на пристанището в Копер. Срещата на върха „16+1“ през април 2019 г. в Загреб бележи началото на изпълнението на инфраструктурни проекти в Хърватия. \r\nОказва се, от една страна, че Пекин лесно се справя с противоречията в ЕС, който определя инвестициите си чрез политически изисквания. От друга страна, Общността води контраатака срещу Китай, дирижирайки недоволството на местните заради факта, че Пекин получава едностранни облаги и „поробва“ другите.  \r\nБезразлична ли е Москва? Неопределеността на нейните  собствени стратегически интереси в Югоизточна Европа при наличието на големи икономически инвестиции (Русия е един от трите най-големи инвеститори на Балканите) и нарастващата активност на други международни играчи, предимно Китай, трябва да накарат Русия да се замисли. Тя се нуждае от по-ясна визия за ролята си в региона и умелото използване на възможностите. Преди 10 години Русия можеше да стане надежден партньор на КНР в региона. Може би сега и двете сили трябва да се опитат да обединят силите си? Пекин обаче вече няма такава нужда. \r\n \r\n Тереза Герова", "date": "2019.09.17", "title": "„Независимая газета“: Какво очакват от Пекин на Балканите"}
{"url": "http://www.focus-news.net/news/2019/09/17/2699564/kanal-5-makedoniya-makedoniya-i-albaniya-formirat-komisiya-za-savmestno-upravlenie-na-prirodnoto-i-kulturnoto-nasledstvo-v-ohridskiya-region.html", "text": "Министърът без портфейл, отговарящ за македонската диаспора, Едмонд Адеми в качеството си на председател на Националната комисия на страната за ЮНЕСКО в понеделник в Тирана е провел работни срещи с министрите на културата и околната страда на Албания Елва Маргарити и Бленди Клоси, предава скопският телевизионен  „Канал 5“ . \r\nНа срещите, както съобщава пресслужбата на македонското правителство, е съгласувано формирането на междудържавен орган за съвместно управление на природното и културното наследство на Охридския регион. \r\nМинистрите са потвърдили решимостта на двете „приятелски съседни страни“ да изпълнят препоръките на ЮНЕСКО с цел дългосрочното съхраняване на световното наследство в района. \r\nМинистър Адеми е провел среща и с представители на Министерството на външните работи на Албания, на която, както се казва в изявлението от Скопие, е било заключено, че следва официалното формиране на съвместната комисия. \r\nВ тази връзка Скопие и Тирана ще интензифицират сътрудничеството на политическо и експертно ниво и ще вземат решения за запазване на „изключителните универсални ценности“ на природното и културното наследство на Охридския регион. \r\n \r\nПревод и редакция:", "date": "2019.09.17", "title": "„Канал 5“ (Македония): Македония и Албания формират Комисия за съвместно управление на природното и културното наследство в Охридския регион"}
{"url": "http://www.focus-news.net/news/2019/09/17/2699571/uchenitsite-ot-profesionalnata-gimnaziya-po-transport-v-burgas-shte-uchastvat-v-mezhdunarodna-obrazovatelna-programa-po-bezopasnost-na-patya.html", "text": "Учениците от Професионалната гимназия по транспорт в Бургас ще участват в международната образователна програма „Виждам те. Виждаш ме.“ за безопасна интеракция между велосипедистите и камионите на пътя. Това съобщиха от пресцентъра на  Община Бургас . Събитието ще се проведе на 19 септември, четвъртък, от 10.20 часа в двора на учебното заведение, което се намира на бул. „Демокрация“ № 5. Експерти от сектор „Пътна полиция“ при ОДМВР – Бургас ще запознаят участниците с правилата за велосипедистите до и над 12 години. В теоретичната част на обучението учениците ще бъдат запознати със спецификите на движението на камионите на пътя, кои са основните рискови ситуации и как могат да ги избегнат. В практическата част децата ще имат възможност да се качат в кабината на камион, за да могат лично да видят къде са „мъртвите точки“, в които шофьорът не може да ги види в огледалата. В събитието ще вземе участие кметът на Община Бургас Димитър Николов. Всеки от участниците и гостите на събитието на място ще получи актуална статистика за ПТП с велосипедисти у нас, ще разбере кои са основните рискови ситуации между велосипедисти и камиони на пътя, ще се запознае с основните препоръки и практични съвети в програмата „Виждам те. Виждаш ме.“ и ще присъства на демонстрация на „мъртвите точки“, в която учениците сами ще проверят къде са и къде не са видими в огледалата за шофьора на камиона. Образователната кампания „Виждам те. Виждаш ме.“ е разработена от „Volvo Trucks“ и се провежда в над 20 държави по света. В България програмата се изпълнява с участието на обучители-професионални шофьори на камиони от логистичната компания „Транспрес“. Той е подкрепен от Главна дирекция „Национална полиция“.", "date": "2019.09.17", "title": "Учениците от Професионалната гимназия по транспорт в Бургас ще участват в международна образователна програма по безопасност на пътя"}
{"url": "http://www.focus-news.net/news/2019/09/17/2699569/ombudsmanat-diana-kovacheva-ochakvam-satrudnichestvo-s-institutsiite-zashtoto-e-iztsyalo-v-interes-na-grazhdanite.html", "text": "Когато заех позицията на омбудсман, не ми беше първи ден в институцията. Аз бях зам.-омбудсман, работили сме с колегите по проблемите на гражданите, които са много и са различни. Най-важно значение има съдействието на институциите, защото работата на омбудсмана е да бъде посредник при защита правата на хората пред институциите и това наистина е ключово. Това каза омбудсманът Диана Ковачева в предаването „България сутрин“ по телевизия България Он Ер, съобщиха от пресцентъра на  омбудсмана . \r\nТя подчерта, че целият екип на институцията, която ръководи, работи много сериозно, за да се чува гласът на гражданите и това по думите й е въпрос на призвание и отдаденост. \r\nКовачева бе категорична, че омбудсманът трябва да бъде надпартиен, да не представлява никакви партийни и политически интереси, защото той не представлява себе си пред институциите, а хората и именно затова, от уважение към правата на гражданите, те дължат сътрудничество. \r\n„За последните 4 години омбудсманът е изпратил над 5 000 препоръки към държавни и общински органи и всяка втора е била изпълнена. Това е добра успеваемост. Разбира се, няма как да сме доволни, защото работата на омбудсмана не е лесна. Той може да установи какъв е проблемът, може да слуша хората, но не и да вземе решение. Трябва да бъде настойчив пред институциите и да ги убеждава те да решат проблема“, обясни Диана Ковачева. \r\nТя изтъкна, че гражданите се жалват по цялата палитра на права на човека и месечно в институцията постъпват над 1 000 жалби. \r\n„Приоритетите идват от гражданите. Първите три от тях са защита на потребителските права, социалните и икономическите права, включително трудовите, с изчисляването на пенсиите и не на последно място – правото на добра администрация. Т.е. всички институции са ангажирани със защитата на тези права. Очаквам и сътрудничество, и подкрепа, защото подкрепата е към хората, не лично към омбудсмана“, посочи доц. Ковачева. \r\nТя подчерта още, че в Народното събрание има висящи законопроекти, които касаят защитата на гражданите срещу монополите и заяви, че общото в тях е, че те са свързани и с ангажимента на България да приведе своето законодателство с европейските директиви. \r\n„Тук говорим за предложението за изменение и допълнение на ГПК във връзка със свръхправомощията на банките. Има наказателна процедура срещу България, която би могла да започне всеки момент. Тя беше отложена, тъй като институциите съобщиха, че има законодателство, което чака да бъде разгледано в парламента. Надявам се в най-скоро време това да се случи, защото става въпрос за баланса между интереса на банките и потребителите. За това, че съдът трябва да следи служебно за неравноправни клаузи. За това, че банките не е редно да изваждат изпълнителен лист на базата само на своите банкови сметки и отчети, а наистина да се проверява от съда“, разясни омбудсманът. \r\n„Трябва да се разглежда всеки сигнал за корупция до институциите и ако има достатъчно данни незабавно да бъде извършена проверка“, коментира общественият защитник и въпроса с анонимните сигнали за корупция до институциите.  \r\nПо темата с топлофикационните дружества на прага на новия отоплителен сезон Диана Ковачева беше категорична, че сметките на гражданите трябва да бъдат по-ясни и те да знаят за какво плащат.", "date": "2019.09.17", "title": "Омбудсманът Диана Ковачева: Очаквам сътрудничество с институциите, защото е изцяло в интерес на гражданите"}
{"url": "http://www.focus-news.net/news/2019/09/17/2699561/korneliya-ninovabsp-neka-imame-nadezhda-che-zaedno-kato-narod-mozhem-da-postignem-mnogo.html", "text": "Да ни е честит светлият християнски празник на Света София и дъщерите й Вяра, Надежда и Любов. Вярвайте в себе си и в собствените си възможности. Нека имаме надежда, че заедно като народ можем да постигнем много. Пожелавам ви любовта да топли вашите семейства, близки и приятели. А над всички ни да бди София – мъдростта. Това написа в профила си във \"Фейсбук\" лидерът на БСП Корнелия Нинова, съобщиха от пресцентъра на  партията . \"Честит празник на имениците. Честит празник на софиянци!\", пише още тя.", "date": "2019.09.17", "title": "Корнелия Нинова,БСП : Нека имаме надежда, че заедно като народ можем да постигнем много"}
{"url": "http://www.focus-news.net/news/2019/09/17/2699575/prodalzhava-traditsionniyat-esenen-panair-v-obshtina-gotse-delchev.html", "text": "Продължава традиционният есенен панаир в Община Гоце Делчев. Това съобщи за  Радио „Фокус“ – Пирин  Даниела Крантева, експерт „Връзки с обществеността“ към Общината. Събитието се провежда в района на бившата казарма. Програмата, подготвена от организаторите включва много и най-разнообразни събития. Началото бе поставено в понеделник. Събитията продължават и днес с оркестър „Фолк Мания“ със специалното участие на фолк-певицата Андреа. На следващия ден гост на есенния панаир ще бъде Оркестър „Щуро маке“ със специалното участие на Николай Учкунов. На 19 септември предстои участие на Оркестър „Уникат“ и Оркестър „Ивелия“ със специалното участие на сръбската звезда DRAGAN KOJIC-КЕБА. На 20 септември в Гоце Делчев ще бъде оркестърът на Панчо Иванов и Десита. На следващия ден участие в програмата ще имат Оркестър „Импулси“ и фолк-певеца Константин, а на 22 септември предстои участие на Оркестър „Неврокоп“ и специалното участие на Диона. В последния ден – 23 септември в Гоце Делчев ще бъдат Оркестрите  „Боги Бенд“ и „Галакси“. Във всичките дни програмата започва от 19.30 часа. На панаира ще има забавни игри, люлки, стрелбища и други забавления. \r\nЛивия НИНОВА", "date": "2019.09.17", "title": "Продължава традиционният есенен панаир в Община Гоце Делчев"}
{"url": "http://www.focus-news.net/news/2019/09/17/2699574/dimitar-brachkov-kmet-na-petrich-otkrivaneto-na-zavod-v-grada-e-poreden-polozhitelen-signal-kam-chuzhdestrannite-investitori.html", "text": "Откриването на завода в града е пореден положителен сигнал към чуждестранните инвеститори. Това каза кметът на Община Петрич Димитър Бръчков при откриването на нов завод в града, предаде репортер на  Радио \"Фокус\"-Пирин . По думите на Бръчков, днешният ден е знаков не само за Петрич, но и за България. \"В основата на всичко това стои добрата инфраструктура и усилията, които полага правителството за развитието на регионите\", каза още Бръчков. Той добави, че благодарение на всичко това инвеститорите припознаван България като място за инвестиции. \"Рекурсът на правителството е ясен и той е подкрепен с политика за развитие на регионите, в това число и на Петрич\", отбеляза Бръчков. \r\nЛивия НИНОВА", "date": "2019.09.17", "title": "Димитър Бръчков, кмет на Петрич: Откриването на завод в града е пореден положителен сигнал към чуждестранните инвеститори"}
{"url": "http://www.focus-news.net/news/2019/09/17/2699570/premierat-boyko-borisov-retsesiya-se-bori-s-otkrivaneto-na-novi-zavodi-i-osiguryavana-na-rabotna-raka.html", "text": "Рецесия се бори с откриването на нови заводи и осигурявана на работна ръка. Това каза премиерът Бойко Борисов при откриването на нов завод в Петрич, предаде репортер на  Радио \"Фокус\"-Пирин . Премиерът Борисов припомни, че заводи на същата компания, която инвестира в Петрич, са били открити в Раковски и Севлиево. Борисов добави, че ситуацията в Европа е усложнена, но в България картината е различна.  \r\n\"Още преди 1 година с министър Владислав Горанов започнахме да се тревожим за рецесията, в която влиза света, но ако само се тревожиш и не правиш нищо, то не те очаква нищо добро\", каза още Борисов. Той заяви, че в България всеки ден се откриват заводи. \"На фона на атаката с дрон над Саудитска Арабия и отварянето на Федералния резерв от президента Тръмп, ние откриваме заводи. Такъв открихме и вчера в Пещера. Затова звучи хумористично да се говори за провал\", посочи Борисов. \r\nТой коментира, че ПП ГЕРБ ще подкрепи Димитър Бръчков за следващ управленски мандат. \r\nПремиерът поздрави всички и по повод днешния празник. \r\nЛивия НИНОВА", "date": "2019.09.17", "title": "Премиерът Бойко Борисов: Рецесия се бори с откриването на нови заводи и осигурявана на работна ръка"}
{"url": "http://www.focus-news.net/news/2019/09/17/2699576/zasedanie-na-postoyannata-oblastna-epizootichna-komisiya-shte-se-provede-v-smolyan.html", "text": "Ежеседмичното заседание на Постоянната областна епизоотична комисия ще се проведе от 14.00 часа в Областна администрация – Смолян, предаде репортер на  Радио „Фокус“ – Смолян . Ще бъде предоставена актуална информация за епизоотичната обстановка в областта по отношение на африканската чума по свинете в региона. Ще се обсъди резултатът от наложените мерки срещу разпространението на заразата и осигуреността с дърва за огрев на населението в засегнатите от болестта райони. Припомняме, че до миналата седмица в област Смолян има установени пет случая на африканска чума по свинете. Те са в района на село Змеица, в Държавно ловно стопанство „Извора“ – Девин, както и в района на селата Забърдо, Павелско и Михалково. \r\nНели ГЕРГЬОВСКА", "date": "2019.09.17", "title": "Заседание на Постоянната областна епизоотична комисия ще се проведе в Смолян"}
{"url": "http://www.focus-news.net/news/2019/09/17/2699578/poradi-avariya-na-ulichen-vodoprovod-e-narusheno-vodopodavaneto-v-selata-velichkovo-i-aleko-konstantinovo.html", "text": "Поради авария на уличен водопровод е нарушено водоподаването в селата Величково и Алеко Константиново, съобщиха от  \"ВиК услуги\" . Екипи на дружеството работят за отстраняването на възникналите проблеми. Очакваният час за възстановяване на нормалното водоподаване е 16.00.", "date": "2019.09.17", "title": "Поради авария на уличен водопровод е нарушено водоподаването в селата Величково и Алеко Константиново"}
{"url": "http://www.focus-news.net/news/2019/09/17/2699573/sofiya-vladimirova-sem-vyarvam-che-izborite-shte-preminat-v-edna-spokoyna-atmosfera-sas-saotvetstvie-sas-zakonite-koito-gi-regulirat.html", "text": "Вярвам, че изборите ще преминат в една спокойна атмосфера със съответствие със законите, които ги регулират. Това каза председателят на СЕМ София Владимирова с лед подписването на споразумението между ЦИК и СЕМ за провеждане на мониторинг  върху дейността на доставчиците на медийни услуги по време на предизборната кампания за произвеждане на изборите за общински съветници и за кметове на 27 октомври 2019 г., предаде репортер на  Агенция \"Фокус\" . \"Твърде често медиите сте определяни като четвърта власт и това се дължи на вашата голяма степен на влияние. Голямата степен на влияние е също голяма отговорност. Вие си давате сметка, че много от хората, които ще излязат да гласуват на тези избори, ще определят избора си според това, което вие сте им показали според всички журналистически форми, които сте използвали, за да им покажете платформите, разбиранията на кандидатите за кметове и общински съветници\", подчерта тя. Владимирова призова медиите да бъдат отговорни към това влияние и към работата си, да спазват високите етични, морални и професионални правила на професията, които ги правят такива каквито сте – истински журналисти. \"Надявам се всички ние в края на тези избори на всички населени места да сме направили най-добрия избор за себе си и за децата си. Нито ние, нито ЦИК гледаме формално на сключването на това споразумение. Доказателство за това са нашите чудесни партньорски отношения, както и доклада, който изготвяме и предаваме в ЦИК в края на всяка кампания. Сега няма да бъде по-различно\", каза още Владимирова. \r\nТеодора ПАТРОНОВА", "date": "2019.09.17", "title": "София Владимирова, СЕМ: Вярвам, че изборите ще преминат в една спокойна атмосфера със съответствие със законите, които ги регулират"}
{"url": "http://www.focus-news.net/news/2019/09/17/2699572/the-times-of-israel-izbiratelnata-aktivnost-kam-10-chasa-v-izrael-e-15-s-21-poveche-ot-izborite-prez-april.html", "text": "Председателят на Централната изборна комисия на Израел Орли Адас даде първите данни за избирателната активност на парламентарните избори в еврейската държава на основата на данните от изборните секции и проучване на около 500 статистически представителни секции, избрани от Централната статистическа служба, пише електронното издание  The Times of Israel . \r\nКъм 10 часа избирателната активност е била 15%, като от ЦИК отбелязват, че това е с 2,1% повече от вота през април към този час. \r\nОт 8 596 избирателни секции са съобщени общо 956 856 гласа, което е приблизително 80% от всички избирателни секции. Това е комбинирано с данни от проучвания от 493 статистически представителни секции. \r\nРеалната избирателна активност е по-висока, тъй като според данни на ЦИК около 9,5% от избирателите живеят в чужбина, така че цифрата от 15% е от 90,5% от общия електорат, който е в страната, или около 16,6% от избирателите в Израел. \r\nЦифрата също не включва бюлетините на войниците, които все още не са отворени. \r\n \r\nПревод и редакция:", "date": "2019.09.17", "title": "The Times of Israel: Избирателната активност към 10 часа в Израел е 15%, с 2,1% повече от изборите през април"}
{"url": "http://www.focus-news.net/news/2019/09/17/2699580/tragikomediyata-maratontsite-pravyat-pochetna-obikolka-shte-bade-predstavena-v-pomorie-na-27-septemvri.html", "text": "Народно читалище „Просвета 1888” – Поморие и Драматичен театър „Стоян Бъчваров“ – Варна представят трагикомедията „Маратонците правят почетна обиколка“ от 19.00 часа на 27 септември 2019 г. (петък) в залата на читалището. Това съобщиха от пресцентъра на  Община Поморие . Помориецът Дамян Тенев, който е режисьор на постановката, споделя: „Маратонците правят почетна обиколка“ е трагикомедия, която осмива слабостите и пороците, които ни принизяват. Затова трябва да внимаваме. Ние всички трябва да внимаваме. Защото няма да може всеки поотделно да се спаси. Трябва да го направим заедно. Нашите грехове и бесове, които са издръжливи и устойчиви, също като маратонците. Те са непрекъснато с нас, бягат заедно с нас и ако сме небрежни, те ни превземат. Това е история за света, който се превръща в ад, когато губи ценностите си. Билети се продават на касата на читалището.", "date": "2019.09.17", "title": "Трагикомедията „Маратонците правят почетна обиколка“ ще бъде представена в Поморие на 27 септември"}
{"url": "http://www.focus-news.net/news/2019/09/17/2699583/pregled-na-mezhdunarodnite-novini-do-1300-chasa-agentsiya-fokus.html", "text": "Председателят на Централната изборна комисия на Израел Орли Адас даде първите данни за избирателната активност на парламентарните избори в еврейската държава на основата на данните от изборните секции и проучване на около 500 статистически представителни секции, избрани от Централната статистическа служба, пише електронното издание  The Times of Israel . \r\nКъм 10 часа избирателната активност е била 15%, като от ЦИК отбелязват, че това е с 2,1% повече от вота през април към този час. \r\nОт 8 596 избирателни секции са съобщени общо 956 856 гласа, което е приблизително 80% от всички избирателни секции. Това е комбинирано с данни от проучвания от 493 статистически представителни секции. \r\nРеалната избирателна активност е по-висока, тъй като според данни на ЦИК около 9,5% от избирателите живеят в чужбина, така че цифрата от 15% е от 90,5% от общия електорат, който е в страната, или около 16,6% от избирателите в Израел. \r\nЦифрата също не включва бюлетините на войниците, които все още не са отворени. \r\n*** \r\n \r\n  Министърът без портфейл, отговарящ за македонската диаспора, Едмонд Адеми в качеството си на председател на Националната комисия на страната за ЮНЕСКО в понеделник в Тирана е провел работни срещи с министрите на културата и околната страда на Албания Елва Маргарити и Бленди Клоси, предава скопският телевизионен  „Канал 5“ . \r\nНа срещите, както съобщава пресслужбата на македонското правителство, е съгласувано формирането на междудържавен орган за съвместно управление на природното и културното наследство на Охридския регион. \r\nМинистрите са потвърдили решимостта на двете „приятелски съседни страни“ да изпълнят препоръките на ЮНЕСКО с цел дългосрочното съхраняване на световното наследство в района. \r\nМинистър Адеми е провел среща и с представители на Министерството на външните работи на Албания, на която, както се казва в изявлението от Скопие, е било заключено, че следва официалното формиране на съвместната комисия. \r\nВ тази връзка Скопие и Тирана ще интензифицират сътрудничеството на политическо и експертно ниво и ще вземат решения за запазване на „изключителните универсални ценности“ на природното и културното наследство на Охридския регион. \r\n*** \r\n \r\n  Правителството на Косово обмисля да оттегли заявлението за членство в Интерпол заради опасения, че няма да получи достатъчна подкрепа за приемането на най-младата държава на Балканите в редиците на Международната полицейска организация, съобщава прищинският ежедневник  Zeri . \r\nМеждувременно представители на Министерството на външните работи в Прищина заявиха, че ще преустановят процеса за гласуването, ако обстоятелствата се окажат неблагоприятни за Косово. Заместник-министърът на външните работи Антон Бериша сподели мнение, че е най-добре гласуването да бъде отложено. „Вярвам, че решението ще бъде оттегляне на кандидатурата, тъй като при тези обстоятелства е повече от разумно да се отлага гласуването“, цитира изданието думите му. \r\n*** \r\n \r\n  Два взрива на предизборен митинг на президента на Афганистан Ашраф Гани отнеха живота на 24 души и раниха 31 други, съобщава  TACC , като се позовава на медийни доклади. \r\nИнцидентът се е случил в столицата на провинция Парван – Харикар, недалеч от мястото на провеждане на митинг на щаба на Гани с привърженици на президента. Съгласно разпространената инфорация, взривните устройства са задействани в момента, в който държавният глава на страната е започнал речта си. Гани не е пострадал, уверяват медиите. \r\n*** \r\n \r\n  От партията „Нова Австрия“ (НЕОС) изразиха „шок“ по повод думите на председателя на Австрийската народна партия (АНП) Себастиан Курц, според когото Виена би подкрепила „всяко споразумение между Сърбия и Косово“, дори евентуална промяна на границата, пише националният ежедневник  Die Presse . \r\n„С промяна на границата по етническа линия не бива да се шегуваме“, предупреди Щефи Криспер, говорител на НЕОС по въпросите за сигурността.  \r\nПо-рано Курц заяви в интервю за сръбската информационна агенция Tanjug: „Нашата позиция е ясна: подкрепяме всичко, за което двете страни са се споразумели, включително промяна на границата, ако това в крайна сметка доведе до цялостно решение, което носи по-голяма стабилност. Целта трябва да бъде всички нерешени въпроси да бъдат решени чрез диалог и е необходим нов импулс, тъй като договореното решение е предпоставка за последващо присъединяване към ЕС\". \r\nНо от НЕОС предупредиха: „Подкрепата от Австрия може да отприщи националистически сили на Балканите, които да изискват същото и да дестабилизират целия регион. С такъв безотговорен подход АНП застрашава сигурността на Западните Балкани, а също и сигурността на Австрия. Себастиан Курц отстоява безотговорна и опасна външна политика\". \r\n*** \r\n \r\n Британският премиер Борис Джонсън заяви, че ще спази закона, но въпреки това ще изкара Обединеното кралство от Европейския съюз в края на октомври, с или без сделка, предава  Reuters . \r\nЗакон, приет от парламента на Великобритания този месец, изисква Джонсън да поиска от ЕС за тримесечно забавяне на Брекзит, ако сделка не бъде одобрена до 19 октомври, въпреки че съобщенията на британските медии казват, че екипът му търси начини да го заобиколи. \r\nПопитан по време на интервю за Би Би Си как тще заобиколи закона, Джонсън отговори: „Ще спазя конституцията, ще се подчиня на закона, но ще излезем на 31 октомври. Жизненоважно е хората да разберат, че Обединеното кралство няма да иска удължаване... това, което ще правим, е да излезе на 31 октомври, с или без сделка“. \r\nПремиерът обаче не разкри подробности как възнамерява да избегне искането на отлагане, ако не бъде постигната сделка. \r\nНа въпрос на Би Би Си дали Великобритания е стабилна държава или такава изпаднала в хаос, Джонсън каза, че е „изключително стабилна“. \r\n„Просто е безсмислено да мислим, че демокрацията във Великобритания е по някакъв начин застрашена или икономиката на Обединеното кралство по някакъв начин е застрашена“, каза министър-председателят. \r\n„Преминаваме период на конституционна промяна, причинен от решението на хората да напуснат ЕС. Това винаги ще бъде логистично и практически трудно... но ние ще го направим и ще го направим до 31 октомври“. \r\n*** \r\n \r\n  Бившият италиански премиер Матео Ренци напуска „Демократическата партия“ (ДП) и създава нова центристка група, пише европейската редакция на  Politico. \r\nРешението ще бъде обявено във вторник сутринта в рамките на интервю пред лявоцентристкия ежедневник Il Giornale. Според двама служители на ДП и главния редактор на вестника Алесандро Салусти, Ренци ще създаде нова партия в долната камара на парламента, докато в Сената (където не могат да бъдат създавани нови групи след започване на мандата на народното събрание) група законодатели ще напуснат ДП и ще станат независими. \r\nВ интервюто пред Il Giornale Ренци ще каже, че е позвънил на премиера Джузепе Конте в понеделник, за да го информира за решението си и да каже, че продължава да е лоялен на новото правителство на ДП и „Движението 5 Звезди“. Освен това бившият министър-председател е получил обаждане от министъра на културата Дарио Франческини, който му е казал, че „прави голяма грешка и ще стане незначителен“. \r\nОчаква се решението да предизвика трусове в ДП и да отслаби управляващата коалиция в Италия. Двете партии нямат мнозинство в Сената и разчитат на подкрепата на крайно-лявата партия„Свободни и равни“, както и на независими сенатори. С напускането на Ренци, който също е сенатор, излизат още около 12 законодатели в Горната камара и той ще получи голяма власт над правителството. \r\nПарламентарните правила изискват новите групи в Камарата на представителите да имат най-малко 20 членове. Според депутат от ДП, някои от членовете на партията на Силвио Берлускони – „Форца Италия“, са готови да се присъединят към групата на бившия премиер. \r\nПо-рано този месец Ренци, който настояваше за формиране на съюз между ДП и Д5З, за да се избегнат предсрочни избори, заяви пред Politico, че възможното излизане от социалдемократическата партия е просто „скучен слух“. \r\nВ неделя обаче съюзникът на бившия премиер Еторе Росата заяви, че отделянето ще е „консенсусна раздяла“, но няколко часа по-късно лидерът на ДП Никола Цингарети даде ясно да се разбере, че няма такова нещо. В изказване на партийна конференция в Торино той каза: „Надявам се отделянето да не се случи. Единството на партията е абсолютно необходимо за демокрацията и за стабилността на правителството“. \r\n***", "date": "2019.09.17", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/17/2699577/euractiv-bryuksel-s-posleden-opit-da-izbegne-novi-amerikanski-mita.html", "text": "Европейската комисия заложи на перспективата да ограничи публичните си субсидии за администрацията на САЩ в опит да избегне по-нататъшни тарифи от Вашингтон, които биха могли да дойдат още през следващия месец в контекста на спора между „Еърбъс“ и „Боинг“, пише базираният в Брюксел портал  EURACTIV . \r\nКомисарят по търговията Сесилия Малмстрьом каза пред журналисти в понеделник (16 септември), че ЕС ще продължи да се опитва да договори със САЩ добросъвестно решение на почти двуседмичния спор. \r\nНо ако това се окаже невъзможно, изпълнителната власт на ЕС ще обсъди с държавите-членки възможните ответни мерки. \r\n„Нашето мнение е, че по света има достатъчно мита и да си налагаме тарифи едни на други няма да е добро решение“, заяви тя. \r\nМиналия петък Световната търговска организация даде частична благословия на плана на американския президент Доналд Тръмп да наложи мита на европейските износители и по този начин да компенсира европейската помощ за производителя на самолети „Еърбъс“. \r\nТръмп потърси разрешение за налагане на тарифи до 100% на европейски стоки на стойност 11,2 милиарда долара годишно. \r\nОчаква се организацията да потвърди обема на компенсаторните тарифи от 30 септември. \r\nПодобно решение се очаква в началото на следващата година, когато ЕС ще може да определи нивото на тарифите, които би могъл да наложи в отговор на субсидиите, предоставени на „Боинг“ от Вашингтон. \r\nНа този фон ЕС предложи договорка на американската администрация за избягване на взаимните наказателни мита. \r\nКато част от сделката Брюксел предложи на администрацията на Тръмп „всеобхватни, амбициозни и балансирани наказания за субсидиране за сектора на гражданските самолети“, обясни Малмстрьом. \r\nАко постигнат споразумение, тя смята, че може да го сподели с Русия и особено с Китай, считан за големия разрушител на световната търговия поради огромните субсидии, които инжектира в китайската индустрия. \r\nНо както съобщи EURACTIV през май, САЩ не пожелаха да разгледат сериозно европейските опити за намиране на приятелско решение и предпочитат да налагат нови тарифи. \r\n \r\nПревод и редакция:", "date": "2019.09.17", "title": "EURACTIV: Брюксел с последен опит да избегне нови американски мита"}
{"url": "http://www.focus-news.net/news/2019/09/17/2699582/premierat-boyko-borisov-i-ministarat-na-finansite-vladislav-goranov-posetiha-antichen-grad-herakliya-sintika.html", "text": "Премиерът Бойко Борисов и министърът на финансите Владислав Горанов посетиха античен град Хераклия Синтика, предаде репортер на  Радио \"Фокус\"-Пирин . С него е кметът на Община Петрич Димитър Бръчков, областният управител на Благоевград Бисер Михайлов, народният представител и областен координатор на ПП ГЕРБ Даниела Савеклиева, депутатът Георги Динев и други. На обекта те бяха посрещнати от ръководителят на разкопките доц. д-р Людмил Вагалински и директорът на исторически музей - Петрич Сотир Иванов. Доц. Вагалински запозна гостите с проучванията и откритията, които са направени до този момент. Част от тях станаха възможни, благодарение на 100 хил. лв., отпуснати от Министерски съвет. Премиерът Бойко Борисов заяви, че е много доволен от видяното, допълвайки, че правителството ще продължава да помага за доразкриването на обекта. По време на посещението на министър-председателят стана ясно, че това е най-посещаваният обект в Югозападна България. Той е бил разгледан от туристи от над 70 държави. Премиерът Борисов бе особено впечатлен от мраморните женски статуи, които бяха открити в края на лятото. \r\nЛивия НИНОВА", "date": "2019.09.17", "title": "Премиерът Бойко Борисов и министърът на финансите Владислав Горанов посетиха античен град Хераклия Синтика"}
{"url": "http://www.focus-news.net/news/2019/09/17/2699579/ria-novosti-cheshkiyat-premier-shte-obsadi-otmyanata-na-priznavaneto-na-nezavisimostta-na-kosovo-s-mvr-i-mvnr.html", "text": "Отмяната на признаването на независимостта на Косово от Чешката република ще бъде обсъдена на среща на премиера Андрей Бабиш с министрите на външните и вътрешните работи. Това обяви Бабиш след среща с президента на страната Милош Земан, предава  РИА Новости . \r\nМиналата седмица, в рамките на посещение в Белград, Земан заяви на сръбския си колега Александър Вучич, че не харесва Косово, не го смята за демократична държава и, напротив, много обича Сърбия. На следващия ден на пресконференция в Белград, отговаряйки на въпрос дали Чешката република може да отмени признаването на Косово като независима държава, Земан отговори, че би искал да обсъди въпроса в Прага. \r\nВ четвъртък Бабиш, а след това външният министър Томаш Петричек заявиха, че в момента няма причини Чешката република да отмени признаването на Косово. „В тази ситуация господин президентът се позовава на решението на чешкия парламент през 2008 г. да попречи на тогавашното правителство, ръководено от Мирек Тополанек, да признае Косово. Сега ще обсъдим този въпрос на координационна среща по външната политика с участието на МВР\", поясни чешкият премиер. \r\nВ отговор на въпрос от журналисти дали допуска промяна в позицията относно признаването на Косово, Бабиш отказа да даде директен отговор. „Не казвам това. Обсъждахме въпроса с президента, неговото становище относно признаването на Косово е отрицателно\", припомни лидерът на кабинета в Прага. \r\nВ знак на протест срещу изявленията на Земан, представители на Косово отмениха посещението си в Прага за срещата на върха на лидерите на Вишеградската четворка и Западните Балкани, която се състоя в края на миналата седмица. \r\n \r\n Тереза Герова", "date": "2019.09.17", "title": "РИА Новости: Чешкият премиер ще обсъди отмяната на признаването на независимостта на Косово с МВР и МВнР"}
{"url": "http://www.focus-news.net/news/2019/09/17/2699585/30-sa-potrebitelite-na-noviya-tsentar-za-ranna-interventsiya-i-semeyna-podkrepa-v-svishtov.html", "text": "30 деца консултират специалистите от новия Център за ранна интервенция и подкрепа в Свищов. Услугата работи към Дневния център за деца с увреждания (ДСДУ) в града и е разкрита с финансиране по Оперативна програма „Развитие на човешките ресурси“. Това каза в предаването  „Добре дошли в Свищов“  на  Радио „Фокус“ – Велико Търново  Теменужка Тодорова, директор на ДЦДУ – Свищов. Тя уточни, че проектът се реализира от фондация „Екип“ – София, с подкрепата на крайдунавската администрация. Той е насочен към семейства с деца на възраст до 6 години. „Хубавото на услугата е, че тя е приоритетно насочена към деца, при които има притеснение, при които родителите имат въпроси и, при които има нужда от още малко допълнителна работа, за да успеят да достигнат пълния си потенциал. Тук искам да подчертая, че в годините назад всички ние, като специалисти, сме установили колко важна е превантивната работа, за да може да се подпомогне ранното детско развитие и да се избегнат евентуални проблеми. Услугата е страхотна, много ефективна и полезна“, каза още Тодорова и благодари на общинското ръководство за безрезервната подкрепа и оказаната помощ. Тя изказа признателност и на фондацията, осигурила подкрепа. \r\nСтойността на проекта е 199 999.80 лв., които са осигурени като безвъзмездна финансова помощ. Продължителността му е 18 месеца, но ще се търсят начини дейностите да станат безсрочни. Целева група на услугата са 60 семейства, като към момента се работи с 30. \r\nЛуиза ТРАНЧЕВА", "date": "2019.09.17", "title": "30 са потребителите на новия Център за ранна интервенция и семейна подкрепа в Свищов"}
{"url": "http://www.focus-news.net/news/2019/09/17/2699581/avigdor-liberman-shte-ima-pravitelstvo-bez-ultra-ortodoksalnite-i-sas-sigurnost-nyama-da-ima-treti-izbori.html", "text": "Лидерът на партията на десните рускоезични ционисти „Наш Дом Израел“ Авигдор Либерман заяви преди да гласува, че след изборите Израел ще има правителство без ултра-ортодоксалните партии и подчерта, че няма да допусне трети предсрочен вот, предава  The Times of Israel . \r\n„Ще направим правителство без ултра-ортодоксалните. Няма да има трети вот. Със сигурност няма да има 61 гласа за разпускане на Кнесета“, заяви бившият министър на отбраната. \r\nПо-рано тази година Либерман отказа да се включи в правителството на премиера Бенямин Нетаняху, освен ако не бъде приет Закон, с който да се задължат ултра-ортодоксалните евреи да служат в армията, но това искане бе категорично отхвърлено от ултра-религиозните коалиционни партньори на „Ликуд“. В крайна сметка това се оказа решаващо за провеждането на нови избори след тези през април. \r\nСпоред всички проучвания на общественото мнение преди вота във вторник, партията на Либерман ще държи ключа към формирането на ново правителство на Израел. Очаква се той на първо време да поиска формиране на правителство на националното единство. \r\n \r\nПревод и редакция:", "date": "2019.09.17", "title": "Авигдор Либерман: Ще има правителство без ултра-ортодоксалните и със сигурност няма да има трети избори"}
{"url": "http://www.focus-news.net/news/2019/09/17/2699590/georgi-lozanov-za-kazusa-s-bnr-lyubopitno-e-kak-tehnicheskiyat-direktor-e-poluchil-tozi-prestapen-poriv-da-spre-efira-na-bnr.html", "text": "Спирането на БНР вкара радиото в сериозна криза. Това каза за дневния информационен блок „Добър ден“ на  Радио „Фокус“  доц. Георги Лозанов, бивш председател на Съвета за електронни медии и преподавател във Факултета по журналистика и масова комуникация /ФЖМК/ по повод казуса със спирането на БНР от 13 септември. Лозанов определи като позитивна силата, с която БНР се бори в битката между медиите и властта. „В разговорът, който слушах вчера между генералния директор на БНР и регулатора – СЕМ, видях известна решимост в съветниците да намерят някакво решение. Дано да не е просто публична демонстрация, а наистина да са мотивирани да намерят първопричините, и не просто технологичните. Важна отговорност на регулатора по съдържанието е да разбере дали е имало цензура. Тя е забранена по закон“, отбеляза Георги Лозанов. Той каза още, че версията със спирането заради профилактика на радиото звучи несериозно. Възникват много технологични въпроси, остава отворен въпроса как техническият директор на БНР на своя глава е взел решение да спре сигнала на Хоризонт, как е получил този престъпен порив да спре ефира на Националното радио. \r\n \r\nЕвелина БРАНИМИРОВА", "date": "2019.09.17", "title": "Георги Лозанов за казуса с БНР: Любопитно е как техническият директор е получил този престъпен порив да спре ефира на БНР"}
{"url": "http://www.focus-news.net/news/2019/09/17/2699589/obshtinskite-savetnitsi-odobriha-aktualiziran-spisak-na-deystvashti-mikropazari-na-teritoriyata-na-dobrich.html", "text": "Общинските съветници одобриха актуализиран списък на действащи микропазари на територията на Добрич, предаде кореспондентът на  Радио „Фокус” – Варна . Общият им брой е шест. Обособяват се микропазари: „Добротица“ с две работни места, пред МБАЛ с две работни места, „Звездата“ по улица „Георги Кирков“ с три работни места, „Млад техник“ с две работни места, „Христо Ботев“ с четири работни места и „Старият орех“ с три работни места. Промените са направени в изпълнение на дадени препоръки в одитен доклад от 2018 година. В списъка бе добавен още един микропазар – в ЖК „Балик“, където вече има действащ, но частен. Микропазарът там ще е по ул. „Орфей“ с три работни места, но към момента няма разработена схема. Тя ще бъде утвърдена на по-следващ етап.  \r\nЖулиета НИКОЛОВА", "date": "2019.09.17", "title": "Общинските съветници одобриха актуализиран списък на действащи микропазари на територията на Добрич"}
{"url": "http://www.focus-news.net/news/2019/09/17/2699584/ia-avtomobilna-administratsiya-i-mvr-startirat-savmestni-proverki-na-uchilishtnite-avtobusi.html", "text": "От началото на месеца сме направили над 1000 проверки на фирмите, извършващи превоз на деца и ученици. Това заяви заместник изпълнителният директор на Изпълнителна агенция (ИА) „Автомобилна администрация“ Дамян Войновски по време на старта на съвместната инициатива на ИА „Автомобилна администрация“ и МВР за контрол на пътя на училищните автобуси, съобщиха от пресцентъра на  Министерството на транспорта, информационните технологии и съобщенията .  \r\n„Преди началото на учебната година голяма част от автобусите не извършват превоз на ученици и поради това те са проверявани в предприятията, като за констатирани пропуски инспекторите на агенцията са издали 60 предписания. Съставени са и 7 акта на автобуси, които са превозвали деца. Направените нарушения са свързани с изтекъл технически преглед, непреминат преглед за психологическа годност на водачите и изтекли карти за квалификация“, обясни Дамян Войновски. Той посочи, че проверките са съвместни с органите на МВР и ще продължат до края на този месец. Инспекторите ще следят дали са изпълнени направените предписания и спазват ли се всички изисквания за превоз на деца и ученици, допълни още той.", "date": "2019.09.17", "title": "ИА „Автомобилна администрация“ и МВР стартират съвместни проверки на училищните автобуси"}
{"url": "http://www.focus-news.net/news/2019/09/17/2699587/shofyorat-na-obarnatiya-tir-na-patya-pri-selo-kavlak-e-otkaran-za-pregled-v-bolnitsa.html", "text": "Самокатастрофирал ТИР затруднява движението в района на село Кавлак, община Стражица. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Инцидентът е станал малко преди 12.30 часа. Причините са в процес на установяване. Шофьорът е откаран за преглед в болница във Велико Търново, като до момента няма данни за състоянието му. Трафикът в района се осъществява двупосочно в едната лента.  \r\nНа място екипи на „Пътна полиция“ регулират движението.  \r\nЛуиза ТРАНЧЕВА", "date": "2019.09.17", "title": "Шофьорът на обърнатия ТИР на пътя при село Кавлак е откаран за преглед в болница"}
{"url": "http://www.focus-news.net/news/2019/09/17/2699586/top-channel-albaniya-atina-e-gotova-da-blokira-evropeyskiya-pat-na-albaniya.html", "text": "Атина е готова да блокира европейския път на Тирана, уверени са в албанската телевизия  Top Channel .  \r\nКореспондентът на телевизията в Гърция докладва, че в рамките на посещението си в Германия министърът на външните работи на южната ни съседка Никос Дендиас е обсъдил с първия дипломат на Берлин Хайко Маас преговорите за присъединяване в ЕС на Северна Македония и Албания. ФРГ вече обеща своята подкрепа, но Атина се зарече да блокира Албания в процеса, ако Тирана не признае нарушенията на правата на гръцкото малцинство в Албания, припомня телевизията. \r\n \r\n Тереза Герова", "date": "2019.09.17", "title": "Top Channel (Албания): Атина е готова да блокира европейския път на Албания"}
{"url": "http://www.focus-news.net/news/2019/09/17/2699588/sport-namaliha-nakazanieto-na-neymar.html", "text": "Арбитражният съд за спорта намали наказанието на нападателя на Париж Сен Жермен Неймар от три на два мача.  \r\nНападателят на ПСЖ бе наказан от УЕФА за три двубоя заради обида към официално лице след осминафиналния мач от миналогодишното издание на турнира срещу Манчестър Юнайтед. Неймар получи наказанието след двубоя след публикация в социалните мрежи. Нападателят не игра в мача заради травма. \r\nТака Неймар ще пропусне мачовете на ПСЖ срещу Реал Мадрид в сряда и срещу Галатасарай две седмици по-късно. Бразилецът ще бъде на разположение на Томас Тухел за срещата с Брюж на 22 октомври.", "date": "2019.09.17", "title": "Спорт: Намалиха наказанието на Неймар"}
{"url": "http://www.focus-news.net/news/2019/09/17/2699591/vremenno-dvizhenieto-pri-km-55-na-am-hemus-v-posoka-varna-se-osashtestvyava-v-izprevarvashtata-lenta-poradi-ptp.html", "text": "Временно движението при км 55 на АМ \"Хемус\" в посока Варна се осъществява в изпреварващата лента поради пътнотранспортно произшествие (ПТП). Това съобщиха от пресцентъра на  Агенция \"Пътна инфраструктура\" . \r\nТрафикът се регулира от \"Пътна полиция\".", "date": "2019.09.17", "title": "Временно движението при км 55 на АМ \"Хемус\" в посока Варна се осъществява в изпреварващата лента поради ПТП"}
{"url": "http://www.focus-news.net/news/2019/09/17/2699593/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-dunav-most-1.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и „Дунав мост 1“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ Ви уведомяваме, че за времето от 09.09.2019г. до 14.10.2019г. движението през ГКПП „Златарево“ ще бъде затруднено.", "date": "2019.09.17", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и „Дунав мост 1“"}
{"url": "http://www.focus-news.net/news/2019/09/17/2699594/partiya-ataka-e-podala-zhalba-do-tsik-sreshtu-otkaz-na-oik-etropole-da-registrira-partiyata-za-mestnite-izbori.html", "text": "Председателят на Общинската избирателна комисия (ОИК) в Етрополе от квотата на ГЕРБ Ивелина Атанасова отказа да регистрира \"Атака\" за участие в местните избори в града. Това съобщиха от пресцентъра на  партията . От \"Атака\" посочват, че въпреки че документите на партията са подадени според изискванията на Централната избирателна комисия (ЦИК) и в срок, Атанасова напълно тенденциозно и с измислени т. нар. забележки е отказала да регистрира политическата формация и по този начин е нарушила конституционните права на българските граждани, като ги е лишила от право на избор за предстоящите местни избори през октомври. Партия \"Атака\" е подала жалба с вх. № МИ-10-96 до Централната избирателна комисия, с която настоява решението на ОИК Етрополе да бъде отменено и партията на Сидеров да бъде регистрирана веднага за участие в избора за общински съветници. \r\n\"Партия \"Атака\" е подала коректно попълнени документи и отказът на ОИК Етрополе, с председател Ивелина Атанасова, е в разрез с нормативните и законовите изисквания за местния вот. В българското законодателство не е записано, че ОИК може да определя срок за отстраняване на несъответствия в минути, а е записано, че това се случва не по-късно от крайния срок за регистрация, който беше в 17 часа на 16 септември. Дори в конкретния случай ОИК Етрополе трябва да започнат нова регистрация, щом измисленият им и невъзможен за спазване срок за отстраняване на предписания не е спазен. \"Атака\" пита кой нареди на председателя на ОИК Етрополе Ивелина Атанасова да откаже регистрация на партията\", заявяват от \"Атака\". \r\nОт партията искат оставката на Ивелина Атанасова от ОИК Етрополе заради тенденциозно отношение спрямо партията и нарушения, които според \"Атака\" съзнателно е извършила, за да не ги допусне до участие на изборите в Етрополе.", "date": "2019.09.17", "title": "Партия \"Атака\" е подала жалба до ЦИК срещу отказ на ОИК-Етрополе да регистрира партията за местните избори"}
{"url": "http://www.focus-news.net/news/2019/09/17/2699596/parvi-kontsert-ot-esenniya-tsikal-2019-2020-g-na-agbu-sofia-chamber-orchestra-shte-se-provede-v-sofiya-na-22-septemvri.html", "text": "Столична община – Дирекция \"Култура\", и Общоарменски Благотворителен Съюз \"Парекордзаган\" – София представят „Ден на независимост” – първи концерт от есенния цикъл 2019 – 2020 г. на AGBU Sofia Chamber Orchestra, с диригент Левон Манукян. Това съобщиха от пресцентъра на  Общината . \r\nКонцертът е под почетния патронаж на посолството на Република Армения в Република България и е посветен на 21 септември, Ден на независимостта на Армения и на 22 септември, Ден на независимостта на България.  \r\nСъбитието ще се проведе на 22 септември (неделя) от 17.00 часа, в залата на Националната музикална академия „Проф. Панчо Владигеров“ (бул. „Евлоги Георгиев“ №94). Вход свободен. \r\nВ програмата – творби на Комитас, Моцарт и Пиацола. \r\nСпециални гост-солисти: Саркис Закарян – пиано и Стоян Караиванов – баян, бандонеон. \r\nКонцертите на AGBU София са част от Календара на културните събития на Столична община за 2019 г.", "date": "2019.09.17", "title": "Първи концерт от есенния цикъл 2019 – 2020 г. на AGBU Sofia Chamber Orchestra ще се проведе в София на 22 септември"}
{"url": "http://www.focus-news.net/news/2019/09/17/2699597/dimitar-petrov-spetsializirana-prokuratura-chetiri-litsa-sa-s-povdignati-obvineniya-za-uchastie-v-organizirana-prestapna-grupa-za-trafik-na-zheni.html", "text": "Четири лица са с повдигнати обвинения за участие в организирана престъпна група за трафик на жени. Това каза директорът на Специализираната прокуратура на брифинг във връзка с разбита организирана престъпна група за трафик на жени, предаде репортер на  Агенция „Фокус . Групата е работила  на територията на България и Федерална Република Германия. Градовете в България, в които е била най-активна, са София, Ямбол, Силистра, Бургас. Методиката на набиране на жените са или два:  първият - чрез използване на скъпоструващи автомобили. Участниците в групата са обикаляли заведения по морето, запознавали са се с определено момиче, симулирали са любов и въз основа на тези взаимоотношения момичето е било изпращано в Германия, където е принуждавано да проституира. Другият начин е бил след случаен полов акт, който е бил контролиран и записан, след което момичетата са били принуждавани да проституират със заплахи, че записът ще бъде разпространен. Иззето е голямо количество пари, банкови нареждания за над 500 000 лева. Жертвите са пълнолетни, като на територията на България са установени пет момичета, жертви на престъпната групировка.  \r\nТеодора ПАВЛОВА", "date": "2019.09.17", "title": "Димитър Петров, Специализирана прокуратура: Четири лица са с повдигнати обвинения за участие в организирана престъпна група за трафик на жени"}
{"url": "http://www.focus-news.net/news/2019/09/17/2699592/premierat-boyko-borisov-kmetovete-koito-shte-badat-izdignati-ot-pp-gerb-tryabva-da-vodyat-polozhitelna-kampaniya-i-da-pokazvat-rezultati.html", "text": "Кметовете, които ще бъдат издигнати от ПП ГЕРБ трябва да водят положителна кампания и да показват резултатите, постигнати до този момент. Това каза пред журналисти в Петрич премиерът Бойко Борисов, предаде репортер на  Радио \"Фокус\"-Пирин . \"Кандидатите за кметове трябва да показват само това, което са свършили - заводи, пътища, училища, църкви, пречиствателни станции\", каза още Борисов. Той отбеляза, че по-късно днес ще бъде в Благоевград за откриването на Регионално депо за отпадъци, което ще обслужва 5 общини. Според него ето с такива примери, трябва да се води кампанията за изборите. \"Другите нека си говорят\", подчерта Борисов. \r\nВъв връзка с икономическите проблеми в Европа и света, премиерът заяви, че това не трябва да ни притеснява. Според Борисов вместо това, трябва да се работи. По думите му трябва да продължим с изграждането на заводи и разкриването на работни места. Според него случващото се в света, след атаката над Саудитска Арабия няма как да не окаже влияние и върху нас. \"Все пак говорим за една и съща суровина\", посочи Борисов.  \r\nЛивия НИНОВА", "date": "2019.09.17", "title": "Премиерът Бойко Борисов: Кметовете, които ще бъдат издигнати от ПП ГЕРБ трябва да водят положителна кампания и да показват резултати"}
{"url": "http://www.focus-news.net/news/2019/09/17/2699598/the-national-interest-planira-li-sarbiya-da-kupi-s-400-ot-rusiyai.html", "text": "В статия за американското списание  The National Interest  коментаторът по въпросите за отбраната и националната сигурност Чарли Гао изтъква редици причини, поради които Сърбия би могла да се превърне в следващата държава, закупила руските зенитно-ракетни системи С-400.  \r\n \r\n Агенция „Фокус“ представя превод на материала с уточнението, че той отразява единствено позицията на автора.  \r\n \r\nПрез септември 2019 г. Русия и Сърбия проведоха първото си съвместно учение за противовъздушна отбрана „Славянски щит“. В рамките му сръбските военновъздушни сили научиха как да работят със системата за ПВО С-400, практикувайки нейното използване спрямо различни цели, симулирани и реални. Естествено, това отваря въпроса дали и Сърбия планира да закупи С-400. Погледът назад в историята дава смесени отговори. \r\nСпоред бившия министър на външните работи на Югославия Живадин Йованович, Социалистическа федерална република Югославия (СФРЮ) се е интересувала от придобиването на С-300 още през 1989 г. Дори са били в ход преговори, когато започва разпадането на страната през 1991 г., паралелно с това на СССР.  \r\nСлед вдигането на оръжейното ембарго с Дейтънското споразумения през 1995 г., новата Федерална република Югославия (състояща се основно от Сърбия и Черна гора) започна отново да разглежда системите за противовъздушна отбрана. Бяха въведени планове за закупуване на варианта С-300ВМ заедно с други системи със среден обсег. В Русия дори бяха изпратени югославски войници за обучение за работа със системите.  \r\nНо войната в Косово през 1998 г. предотврати възможните доставки. ООН постави още едно ембарго върху Югославия през 1998 г. На войските на противовъздушната отбрана, които тренираха в Русия, не бе разрешено да се върнат в страната. И когато избухна войната в Косово, ПРО на Югославия се състоеше от закупените в Румъния ЗРС С-125 „Нева“. \r\nС отмяната на оръжейното ембарго през 2001 г. новата република Сърбия отново можеше да купува оръжие, но не успя да го направи. Местната промишленост продължи да модернизира С-125, а през 2017 г. от Беларус бяха поръчани две батареи на ЗРС „Бук-МБ“. Но дори и тогава не секнаха съобщенията, че Сърбия иска да купи С-300. Докладите бяха категорично опровергани както от Сърбия, така и от Русия, които подчертаха, че въпроса за С-300 не е част от официалния план за сътрудничество в областта на отбраната и техническото сътрудничество между двете страни. \r\nВключването на Сърбия в ученията „Славянски щит“ през 2019 г. обаче може да подскаже, че приливите и отливите се променят. Възможно е Министерството на отбраната в Белград да е чакало Русия да предложи С-400 на повече страни и сега да смята, че е подходящ момент за сключването на сделката. \r\nОт друга страна, спонсорираните от сръбското правителство медии публикуваха поредица от статии на 5 септември, в които бе подчертано, че специалният пратеник на американския президент Донлад Тръмп за Западните Балкани Матю Палмър е предложил „невероятна сделка“ на Сърбия. Тя представляваше ескадра с F-16, 10 милиарда долара и гарантираше членство в ЕС до 2024 г. в замяна на признаването на независимостта на Косово.  \r\nВъпреки че е много малко вероятно това да е вярно, тъй като нито един западен източник не го е потвърдил и защото подобно споразумение би било невероятно скъпо, Сърбия се оглежда на Запад при закупуването на оръжие. Белград договори доставката на няколко вертолета Airbus H145M и ракети с малък обсег MBDA Mistral в началото на тази година. Възможно е, подобно на бившата СФРЮ, Сърбия да маневрира както с Русия, така и със Запада в опит да придобие най-доброто оръжие за своята армия. Ученията с използването на руските С-400 може да е просто още една част от дългата игра на Белград. \r\n  \r\n \r\n . \r\n \r\n Тереза Герова", "date": "2019.09.17", "title": "The National Interest: Планира ли Сърбия да купи С-400 от Русия?"}
{"url": "http://www.focus-news.net/news/2019/09/17/2699602/zam-ministar-desislava-ahladova-zapozna-predstaviteli-na-svetovnata-banka-s-merkite-za-podobryavane-na-pravnata-ramka-v-proizvodstvata-po-nesastoyatelnost.html", "text": "Заместник-министърът на правосъдието Десислава Ахладова запозна постоянния представител на Световната банка за България Фабрицио Зарконе с предприетите мерки във връзка с подобряване на правната рамка в производствата по несъстоятелност.Това съобщиха от пресцентъра на  Министерството на правосъдието . На работната среща днес в Министерството на правосъдието присъстваха още Ракел Летелиер и Ануар Арид,  специалистите в глобалната практика Финанси и Силвия Стойнова, специалист Операции към Световната банка.  \r\n„Правителството на България прие през юни т.г. Пътна карта за изпълнение на препоръките относно рамката за несъстоятелност и стабилизация. Тя предвижда до октомври 2020 г. да са изготвени и предложени законодателни промени във връзка с несъстоятелността“, заяви заместник-министър Ахладова. Сред основните цели на предстоящите нормативни изменения са: въвеждането на системи за ранно предупреждение и процедура за опрощаване на дълг; по-лесен и бърз достъп до производства по несъстоятелност и процедури по стабилизация за юридически лица и предприемачи; ускорени процедури за малки предприятия; съкратени процесуални срокове в рамките на производствата по несъстоятелност; единен процес на разглеждане на молби в рамките на едно и също производство; цялостна реформа на фазата по предявяване и приемане на вземанията; намалени съдебни такси, приложими за отменителните искове.Пътната карта предвижда още подобряване на съдебна инфраструктура,  насърчаване на използването на електронни средства за комуникация и по-добро взаимодействие между синдика и довереното лице, обясни заместник-министър Ахладова.От своя страна Фабрицио Зарконе заяви, че Световната банка с интерес наблюдава реформата в България в областта на несъстоятелността и изрази готовност за оказване на подкрепа, посредством опита на друга държави в тази сфера.", "date": "2019.09.17", "title": "Зам.-министър Десислава Ахладова запозна представители на Световната банка с мерките за подобряване на правната рамка в производствата по несъстоятелност"}
{"url": "http://www.focus-news.net/news/2019/09/17/2699599/bansko-e-domakin-na-chetvartoto-izdanie-pirin-ultra-2019.html", "text": "Pirin Ultra е планински ултрамаратон, който се провежда в сърцето на Национален парк Пирин. Това съобщиха от пресцентъра на  Община Банско . Състезанието е част от Световните серии по Скайрънинг. Най-добрите атлети от света на скайрънинга пристигат в България, за да премерят сили по пътеките на красивата Пирин планина. Четвъртото издание на състезанието ще се проведе от 20 до 23 Септември 2019г, като СТАРТ/ФИНАЛЪТ ще бъде разположен на централния градски площад в Банско. Церемонията по официалното откриване ще се състои на 21 септември 2019г.от 18:00 часа.", "date": "2019.09.17", "title": "Банско е домакин на четвъртото издание Pirin Ultra 2019"}
{"url": "http://www.focus-news.net/news/2019/09/17/2699601/ministar-vladislav-goranov-finansiraneto-na-deynostite-svarzani-sas-zvenoto-za-kibersigurnost-shte-bade-ot-byudzheta.html", "text": "Финансирането на дейностите, свързани със звеното за киберсигурност, ще бъде от бюджета. Това каза министърът на финансите Владислав Горанов в отговор на въпрос на  Радио \"Фокус\"-Пирин  при посещението си в Петрич. Той обясни, че има национален Съвет по киберсигурност, в който са включени висши държавни органи. \"Той съществува още от 2016 година. Ако говорим за това как да изградим допълнителен капацитет от скъпо наети служители, които да могат да консултират отделните звена, и как да поддържат по-добра киберсигурност, то има поне два сценария, по които работим едновременно\", отбеляза министър Горанов. Той обясни, че единият е свързан с осигуряването на по-високи възнаграждения в Държавна агенция \"Електронно управление\", в която определен лимитиран брой хора да бъдат с по-високи възнаграждения, които да са адекватни на пазара на труда. \"Другото, върху което работим и тече дебат в Парламента, е възлагането на \"Информационно обслужване\" да поддържа критичните инфраструктури и електронните системи, тоест - да се превърне в интегратор на големите държавни системи\", заяви министър Горанов. Той обясни, че подобни примери има в държави като Австрия и Германия. Според него в това звено могат да се наемат и има такива хора, които да бъдат скъпо платени и да отговарят на стандартите, свързани с киберсигурността и електронното управление. \r\nЛивия НИНОВА", "date": "2019.09.17", "title": "Министър Владислав Горанов: Финансирането на дейностите, свързани със звеното за киберсигурност, ще бъде от бюджета"}
{"url": "http://www.focus-news.net/news/2019/09/17/2699605/knigata-pelasgite-i-mostat-mezhdu-atlanti-i-ariytsi-shte-bade-predstavena-dnes-v-regionalna-biblioteka-n-y-vaptsarov-v-kardzhali.html", "text": "Книгата „Пеласгите и мостът между атланти и арийци“ ще бъде представена днес в Регионална библиотека „Хр. Смирненски“ от 17.30 часа в читалня „Изкуство” на 4-ти етаж, това съобщи за   Радио „Фокус“   Галя Настева, експерт в РБ библиотека „Н. Й. Вапцаров“. Писателката Вартануш Корисян,( литературен псевдоним Меонлина), изследва българската история от 20 години. \"Древните Египтяни са познавали много добре Пеласгите, които наричали Пуросата, Пуласата или Пелешет, а тяхната страна - Пак-Ха-Наан, станала по-късно Ха-Наан. Образите им са гравирани върху една от стените на храм \"Мединет-Хабу\" в Луксор, издигната от Рамзес III по случай победата му над коалицията на Пеласги, Данайци, Ахейци, Карийци и Тирци. Те нападнали Египет в търсене на нова земя, защото \"тяхната горяла под нозете им\", пише писателката в книгата си. \r\nМиналата година тя е представила в Регионална библиотека „Н. Й. Вапцаров” една от книгите си „Богомилите: Есеите на България“. Прозренията си описва в двата тома на книгата си \"Нагоре по спиралата\", в която разкрива езоторични теми, свързани със загубеното познание за миналото на човечеството, а също книгата \"Богомилите\" и серия лекции \"Дважди свещеният Пловдив\", \"Кабирските мистерии\", \"Александър Велики\", \"Кан Атила Дуло\" и  \"Княгиня Олга\".  \r\nДарина ДЕЕНИЧИНА", "date": "2019.09.17", "title": "Книгата „Пеласгите и мостът между атланти и арийци“ ще бъде представена днес в Регионална библиотека „Н. Й. Вапцаров” в Кърджали"}
{"url": "http://www.focus-news.net/news/2019/09/17/2699604/prof-oleg-asenov-shte-predstavi-tnar-tol-kalkulator-i-marshrutnata-karta-pred-kamarata-na-avtobusnite-prevozvachi-na-18-septemvri.html", "text": "Проф. Олег Асенов, член на Управителния съвет на Агенция „Пътна инфраструктура“ (АПИ), ще представи пред членовете на Камарата на автобусните превозвачи работата с т. нар. тол калкулатор и тестовото издаване на маршрутна карта. Това съобщиха от пресцентъра на  АПИ . Демонстрацията е по покана на председателя на Камарата на автобусните превозвачи Васил Пиронков и ще се проведе в Асеновград от 11.00 часа на 18 септември (зала „Станимака“, ул. „Цар Иван Асен II“№15). \r\nНа 20 август Националното тол управление откри демонстрационни центрове в четири областни града – София, Пловдив, Варна и Русе, в които започнаха поетапно тестовете на електронната система за събиране на пътни такси на база изминато разстояние – тол. В тях с помощта на обучени служители на НТУ може да се тества купуването на маршрутни карти от четирите канала, по които АПИ ще ги предлага – терминал за самообслужване, сайта www.bgtoll.bg, мобилното приложение и от гише. По заявка се организират работни срещи и обучения с представители на браншовите организации. \r\nВ Камарата на автобусните превозвачи членуват 34 транспортни фирми с около 2 400 автобуса.", "date": "2019.09.17", "title": "Проф. Олег Асенов ще представи т.нар. тол калкулатор и маршрутната карта пред Камарата на автобусните превозвачи на 18 септември"}
{"url": "http://www.focus-news.net/news/2019/09/17/2699608/chlenovete-na-pp-abv-s-initsiativa-za-pochistvane-na-ostrov-sv-ivan.html", "text": "Членовете на ПП АБВ с инициатива за почистване на остров \"Св. Иван\" до Созопол. Това съобщиха от пресцентъра на  АБВ . Днес областната структура на АБВ - Бургас заедно с нейния председател Антон Коджабашев и кандидатът на партията за кмет на Бургас Георги Сталев почистиха остров \"Св. Иван\". От структурата поеха ангажимента да го чистият три пъти годешно поне и да помагат на археолозите. Осровът е ценен с това, че там се предполага, че са открити мощите на св. Йоан Кръстител. \"Малка част от красивата българска природа беше в едно окаяно, плачевно състояние, много боклук и  ние решихме да се  организираме да направим едно почистване. Целта ни е да покажем на останалите хора, които не членуват в АБВ как трябва да се подходи към всяка една българска ценност, каквато е този остров\", заяви Антон Коджабашев.", "date": "2019.09.17", "title": "Членовете на ПП АБВ с инициатива за почистване на остров „Св. Иван“"}
{"url": "http://www.focus-news.net/news/2019/09/17/2699595/politico-sasht-nadsmivayki-se-nad-tramp-putin-kaza-che-riyad-tryabva-da-kupi-sistemi-za-pvo-ot-rusiya.html", "text": "В понеделник президентът на Русия Владимир Путин предложи да помогне на Саудитска Арабия да защити своя народ и петролната си инфраструктура като продаде на Кралството зенитно-ракетни системи руско производство. Путин направи този коментар на съвместна пресконференция с президентите на Иран и Турция Хасан Роухани и Реджеп Таийп Ердоган. Направи го, след като американски официални лица заявиха, че атаката срещу две от най-важните саудитски рафинерии може да е осъществена от Иран. Техеран отхвърли тези обвинения, но в отговор американският президент Доналд Тръмп обяви, че САЩ са „в пълна бойна готовност“, пише американската редакция на  Politico . \r\nЯсно е, че изказването на руския президент бе адресирано на първо място до Вашингтон, а не до Рияд. Иранският министър на външните работи Мохамед Джавад Зариф бе явно доволен от подигравката над самоуверения американски президент. По време на изказването на Путин той се смееше от сърце, а очите му заблестяха хитро. \r\n„Готови сме да окажем съответната помощ на Саудитска Арабия... за защитата на нейния народ“, заяви Путин на пресконференцията, състояла се след поредната среща на ръководителите на Русия, Иран и Турция. Тази среща, проведена в рамките на дипломатическия „астанински процес“, имаше за цел постигане на мирно разрешаване на сирийския конфликт. \r\n„Достатъчно е политическото ръководство на Саудитска Арабия да вземе мъдро държавно решение, както направиха преди това ръководителите на Иран, купувайки С-300, и така, както направи президентът Ердоган, закупувайки от Русия най-новите комплекси за ПВО С-400 „Триумф“, продължи Путин. „Този вид системи могат да защитят всяка инфраструктура в Саудитска Арабия от всяко нападение“. \r\nТова беше майсторски тролинг дори по стандартите на Путин, който е добре известен с насмешките над своите противници. \r\nСАЩ дълго време се противопоставяха на продажбата на системите С-300 на Иран. Близо 10 година Русия отказваше да ги достави, независимо от сключения през 2007 година договор. Първо тя отстъпваше на натиска на САЩ и Израел, а след това изпълняваше изискванията на санкциите на ООН, въведени заради иранската ядрена програма. Но през 2016 година доставката на тези системи все пак се състоя. Това се случи след подписването на ядреното споразумение, известно като Съвместния всеобхватен план за действие (СВПД), от който Тръмп излезе едностранно миналата година. \r\nПо същия начин Вашингтон шумно се оплака от членката на НАТО Турция, която реши да купи по-модерната система С-400 и дори я заплаши с тежко наказание. Администрацията на Тръмп призова Ердоган да купи вместо С-400 комплекси „Пейтриът“, произведени от американската военна компания Raytheon. \r\nТурция все пак придоби руски комплекси и администрацията на Тръмп в отговор я изключи от проекта си за създаване на изтребител F-35. Но сега на Тръмп се предлага да накаже Турция още по-тежко. По-специално, Комитетът по външните работи на Камарата на представителите миналия месец поиска Белият дом да наложи санкции. \r\nСаудитска Арабия е един от най-големите купувачи на американско оръжие и военна техника и Тръмп многократно се хвалеше как съдейства за сключването на големи сделки с Рияд. Той дори наложи вето върху действията на Конгреса на САЩ, когато се опита да блокира доставката на оръжие за Саудитска Арабия като наказание за убийството на журналиста на Washington Post Джамал Хашоги. \r\nСлед двустранна среща с Роухани в понеделник, Путин подчерта, че Русия продължава да подкрепя СВПД, въпреки решението на Тръмп да се оттегли от него. Освен това лидерите на Иран и Русия говориха за успешни действия за развитие на икономическите връзки между страните. \r\nРусия е на трето място в света по производство на петрол след САЩ и Саудитска Арабия и затова за нея са изгодни всякакви смущения в нефтеното производство на Кралството, както и скокът на световните цени на петрола, настъпил след атаките. \r\nНо тези нападения и реакцията на Тръмп също дават на Путин възможност да демонстрира нагледно как отслабва влиянието на Вашингтон в Близкия Изток и в каква изолация е Тръмп по въпроса за иранската ядрена сделка. ЕС, както и европейските гаранти на СВПД – Франция, Германия и Великобритания, са твърдо намерени да изпълняват този план, независимо от действията на Тръмп. Критиците на американския президент казват, че той е виновен за напрежението, довело до нападенията в Саудитска Арабия, защото е излязъл от ядрената сделка. \r\nВъпреки това Тръмп отдавна настоява, че СВПД, договорен от бившия президент Барак Обама, не е решил проблема с Иран като ключов инициатор на регионалните военни конфликти и като привърженик на тероризма. \r\nФренският президент Еманюел Макрон работи за организиране на среща между Тръмп и Роухани в опит да намали напрежението и да намали риска от война. Тръмп каза, че е готов за преговори, но Техеран сега изключва възможността да се проведе такава среща в кулоарите на Генералната асамблея на ООН, която ще се проведе следващата седмица в Ню Йорк. \r\n \r\nПревод и редакция:", "date": "2019.09.17", "title": "Politico (САЩ): Надсмивайки се над Тръмп, Путин каза, че Рияд трябва да купи системи за ПВО от Русия"}
{"url": "http://www.focus-news.net/news/2019/09/17/2699603/the-times-of-israel-likud-obyavi-izvanredno-polozhenie-zaradi-visokata-aktivnost-sred-arabite-i-levicharite.html", "text": "Партията на премиера Бенямин Нетаняху „Ликуд“ обяви „извънредно положение“ и свика среща на служителите в кампанията и ръководството на фракцията  в резиденцията на министър-председателя в Ерусалим „заради високата активност в арабския сектор и бастионите на лявото“, съобщава електронното издание  The Times of Israel . \r\nМедията припомня, че твърденията, че левичарите и арабите гласуват „масово“ характеризират последните три кампании на „Ликуд“, включително, когато числата показват, че твърдението е невярно. \r\nМалко преди това от коалицията „Синьо и бяло“ на Бени Ганц сигнализираха, че активността в клонящите към десните партии райони се е увеличила. \r\n \r\nПревод и редакция:", "date": "2019.09.17", "title": "The Times of Israel: „Ликуд“ обяви „извънредно положение“ заради високата активност сред арабите и левичарите"}
{"url": "http://www.focus-news.net/news/2019/09/17/2699609/emil-radev-gerbenp-es-tryabva-da-prodalzhi-savmestnata-rabota-s-turtsiya-za-da-izbegne-nova-migrantska-kriza.html", "text": "Европейският съюз трябва да продължи да си сътрудничи с Турция, а споразумението във връзка с миграцията, основано на взаимно доверие и ясно поети ангажименти - да се изпълнява. Само чрез съвместни действия има шанс да бъде предотвратена нова криза на Балканите. Тази позиция българският евродепутат от ГЕРБ/ЕНП и зам.-председател на комисията по граждански свободи, правосъдие и вътрешни работи Емил Радев изрази в обръщението си към еврокомисар Димитрис Аврамопулос, отговарящ за миграцията. Това съобщиха от пресцентъра на  ПП ГЕРБ . Темата бе дискутирана в рамките на последната размяна на мнения с комисаря, чийто мандат като част от Комисията Юнкер изтича само след месец. \r\nРадев благодари на комисаря за изключително доброто и конструктивно сътрудничество през изминалите пет години, но не пропусна да изрази своите притеснения във връзка с миграцията. \r\n„Последиците от мигрантската криза от 2015 г. все още се усещат, а на прага ни вече се задава нова потенциална криза. За да я избегнем, има ли мерки, които не са били приложими през 2015 г., но Европа би могла да въведе сега?”, попита българският евродепутат. Той поиска и информация относно реалната ситуация към момента на гръцкия остров Лесбос, за който има данни, че през последната седмица на август са пристигнали над 600 души от Турция. \r\n„През изминалите дни президентът Ердоган отново заплаши, че ще „отвори вратите”, така че минаващите през турска територия мигранти да отидат „където си поискат”, ако Европа не осигури повече финансиране за Турция”, припомни Радев в своето изказване към комисаря. Според българския представител в Европейския парламент подобни изявления са изключително притеснителни и то не само защото България дели обща граница с Турция.", "date": "2019.09.17", "title": "Емил Радев, ГЕРБ/ЕНП: ЕС трябва да продължи съвместната работа с Турция, за да избегне нова мигрантска криза"}
{"url": "http://www.focus-news.net/news/2019/09/17/2699612/31-partii-i-koalitsii-i-3-initsiativni-komiteta-sa-podali-zayavleniya-za-uchastie-v-mestnite-izbori-vav-varna.html", "text": "31 партии и коалиции и 3 инициативни комитета са подали заявления за участие в местните избори във Варна на 27-ми октомври. Това съобщиха от  Общинската избирателна комисия . Вчера изтече срокът за внасяне на документите от страна на организации, формации и независими кандидати. Според обобщената справка, регистрираните партии за участие в предстоящия вот са 23, коалициите са 5, местните коалиции са 3. Документи са подали и 4 инициативни комитета, от които два – за издигане на независими общински съветници, един – за издигане на кмет на Община Варна и един – за издигане на кмет на кметство Тополи. Считано от днес, 17-ти септември, до 17 часа на 24-ти септември, в ОИК-Варна ще бъдат извършвани регистрации на кандидатските листи на регистрираните вече партии, коалиции, местни коалиции и инициативни комитети.", "date": "2019.09.17", "title": "31 партии и коалиции и 3 инициативни комитета са подали заявления за участие в местните избори във Варна"}
{"url": "http://www.focus-news.net/news/2019/09/17/2699606/zam-kmetat-na-stara-zagora-krasimira-chahova-posreshtna-evropeyskiya-vitseshampion-po-taekundo-daniel-ladzhev.html", "text": "С радост посрещаме на този така светъл празник – Вяра, Надежда, Любов и София, в Община Стара Загора един изявен спортист и ученик на града – Даниел Ладжев. С тези думи посрещна зам.-кметът Красимира Чахова европейския вицешампион по таекундо и неговия треньор Георги Господинов. Състезателят на ТК „Августа“ – Стара Загора извоюва сребърната титла по време на европейското първенство по таекуондо за младежи и девойки до 21 години, което се проведе в началото на месеца в град Хелзинборг. Това съобщиха от  Община Стара Загора . „Поздравявам както Даниел, така и Георги, защото отново носят гордост за Стара Загора. През последните осем години положихме много усилия заедно с кмета на града Живко Тодоров, така и с ресорния заместник-кмет Красимира Чахова, да създадем добри предпоставки за развитие и реализация на нашите спортисти и клубове“, каза по време на срещата с талантливия старозагорец Николай Диков, председател на Постоянната комисия по спорт и младежки дейности на Общинския съвет.  \r\nТой подчерта, че Даниел заслужава признание не само заради спортните си успехи, а и заради начина, по който умело съвместява отличните си оценки от ГПЧЕ „Ромен Ролан“ с редицата състезания и медали. „Много силни бяха последните три години за нас. Даниел извоюва три медала от европейски първенства и има точки за световното класиране, въпреки че е юноша. Получихме изключителна подкрепа от Общината, в лицето на кмета Живко Тодоров и председателя на спортната комисия Николай Диков. Ако нямаме добра среда и климат за спортуване, то няма как да се подготвят децата за такива успехи“, сподели и треньорът на клуб „Августа“ Георги Господинов. „Подготвяме се и за световното първенство. България за първи път ще бъде домакин догодина. Имаме цели и ги гоним“, каза още Господинов и допълни – „трябва да бъдем преди всичко добри хора, а след това и добри спортисти. Това означава, че трябва да развиваме всички свои качества – да се стараем в училище, в работа, в семейството, само така нещата се получават“. Ладжев тренира от девет години, всеки ден по няколко часа. В момента е в X клас. Докато навърши 16 години е №1 в световната ранг листа на 15-годишните, в момента е на 15-о място при по-големите и продължава смело напред, като през това време е и в топ 10 на най-добрите ученици на старозагорската езикова гимназия.  През октомври му предстои предизвикателство във Валенсия – европейско първенство за юноши. „Готов съм да победя“, коментира Даниел Ладжев.", "date": "2019.09.17", "title": "Зам.-кметът на Стара Загора Красимира Чахова посрещна европейския вицешампион по таекундо Даниел Ладжев"}
{"url": "http://www.focus-news.net/news/2019/09/17/2699610/76-godishen-mazh-ot-dupnitsa-e-pochinal-ot-naranyavaniya-sled-kato-e-skochil-ot-tretiya-etazh-na-kashtata-si.html", "text": "76-годишен мъж от Дупница е починал от наранявания, след като е скочил от третия етаж на къщата си, съобщиха от пресцентъра на  Областна дирекция на МВР – Кюстендил . Инцидентът е станал на 16 септември. Мъжът е настанен за лечение в болница в града, където е починал. При извършения оглед на място служителите на Районно управление на МВР – Дупница не са открили следи от насилие. По случая е започнато досъдебно производство, уведомен е дежурен прокурор.", "date": "2019.09.17", "title": "76-годишен мъж от Дупница е починал от наранявания, след като е скочил от третия етаж на къщата си"}
{"url": "http://www.focus-news.net/news/2019/09/17/2699611/975-litra-spirt-i-444-litra-rakiya-zadarzhaha-mitnicheski-sluzhiteli-pri-proverka-v-rayona-na-gkpp-dunav-most-pri-vidin-pri-dva-otdelni-sluchaya.html", "text": "975 литра спирт и 444 литра ракия иззеха митнически служители от ГД „Митническо разузнаване и разследване“ при проверка в района на ГКПП Дунав мост при Видин при два отделни случая.Това съобщиха от пресцентъра на   Агенция Митниците . \r\nНа 14 септември 2019 г. митническите служители спират за проверка български товарен автомобил, който превозва групажна стока за Германия и Великобритания. Една от стоките е препарат за почистване на стъкла, при чиято физическа проверка е установено, че има характерният мирис на ракия. При полеви текст с денситометър се установило, че „препаратът за стъкла“ е с 43,4 алкохолни градуса. Задържани са 74 кашона с общо 888 бутилки от 0,5 л. или общо 444 ракия. \r\nНа следващия ден, 15 септември 2019 г., при друга проверка в района на ГКПП Дунав мост при Видин е спрян друг български камион с групажна стока за Западна Европа на друг превозвач. Митическите служители извършват проверка на две палета, съдържаща препарат за почистване, и установяват, че бутилките всъщност са пълни със спирт с 96,4 алкохолни градуса. Иззети са 130 кашона с 1300 бутилки от 0,75 л или общо 975 л спирт.", "date": "2019.09.17", "title": "975 литра спирт и 444 литра ракия задържаха митнически служители при проверка в района на ГКПП \"Дунав мост\" при Видин при два отделни случая"}
{"url": "http://www.focus-news.net/news/2019/09/17/2699613/ministar-rosen-zhelyazkov-balgariya-e-sred-chetirite-vodeshti-darzhavi-v-evropa-po-upravlenie-na-korabniya-trafik.html", "text": "България е сред четирите водещи държави в Европа по управление на корабния трафик. Това заяви министърът на транспорта, информационните технологии и съобщенията Росен Желязов при откриването на международната конференция „20 години Ръководство на корабния трафик в България“ във Варна днес. Това съобщиха от пресцентъра на  Министерство на транспорта . \r\n„Всичко това е постигнато в сектора през последните две десетилетия, чрез добро планиране и програмиране при внедряването на най-съвременните информационни системи“, добави министър Желязков. Той определи реализираните проекти от ДП „Пристанищна инфраструктура“ като добър пример за ефективното електронно управление в сферата на морския и речния транспорт, което проследява цялата логистична верига и връзките между отделните институции са напълно интегрирани.  \r\nТой коментира, че във въздушния транспорт страната също има висока степен на дигитализация като тези положителни подходи ще бъдат приложени и в останалите системи в транспортния сектор.  \r\nРосен Желязков отбеляза, че през следващите месеци ще се работи за пълна автоматизация на процесите в ИА „Автомобилна администрация“, за да се прекъсне практиката, между отделни информационни системи да има хора. „По този начин се облекчава, не само бизнеса, но и процесите в администрацията като се елиминират възможностите за корупция“, изтъкна той.  \r\nВъв Варна министър Желязков направи инспекция на работата на Главна дирекция „Аварийно-спасителна дейност“ към ИА „Морска администрация“. По време на посещението си одобри проект за създаването на съвместен център за авиационно и морско търсене и спасяване, който ще се изгради със средства на Министерството на транспорта, информационните технологии и съобщенията. Така България ще изпълни изискванията на законодателството на Европейския съюз при инциденти и произшествия с въздухоплавателни и морски средства, в отговорния ни район за търсене и спасяване в Черно море. Проектът предвижда управлението и координацията на всички действия да се извършва съвместно от служители на ИА „Морска администрация“ и Главна дирекция „Гражданска въздухоплавателна администрация“.", "date": "2019.09.17", "title": "Министър Росен Желязков: България е сред четирите водещи държави в Европа по управление на корабния трафик"}
{"url": "http://www.focus-news.net/news/2019/09/17/2699607/vazstanoveno-e-dvizhenieto-po-pat-ii-15-vratsa-oryahovo-v-chertite-na-borovan.html", "text": "Възстановено е движението по път II-15 Враца - Оряхово в чертите на Борован. Това съобщиха от пресцентъра на  Агенция \"Пътна инфраструктура\" .", "date": "2019.09.17", "title": "Възстановено е движението по път II-15 Враца - Оряхово в чертите на Борован"}
{"url": "http://www.focus-news.net/news/2019/09/17/2699614/tass-ukrainskiyat-sad-arestuva-edin-ot-osnovnite-aktivi-na-poroshenko.html", "text": "Печорският районен съд на Киев е наложил арест на имуществото и корпоративните права на завода „Кузница на Рибалск“, който влиза в активите на бившия президент на Украйна Петро Порошенко, предава  ТАСС . \r\nТова съобщи във вторник юристът Андрей Портнов, който по времето на президента Викор Янукович заем поста заместник-началник на неговата администрация. \r\n„Печерорският съд наложи арест на цялото недвижимо имущество и корпоративните права на един от основните активи на Порошенко – завода „Кузница на Рибалск“, написа той в своя канал в „Телеграм“. \r\n \r\nПревод и редакция:", "date": "2019.09.17", "title": "ТАСС: Украинският съд арестува един от основните активи на Порошенко"}
{"url": "http://www.focus-news.net/news/2019/09/17/2699600/ana-mpa-gartsiya-se-oplaka-ot-turtsiya-v-berlin.html", "text": "Министърът на външните работи на Гърция Никос Дендиас заяви, че „опасните“ маневри на Турция в Източното Средиземноморие са „грубо нарушение“ на международното право. Той каза това по време на съвместна пресконференция с германския си колега Хайко Маас след срещата им в Берлин, предава гръцката държавна агенция  АНА-МПА . \r\n„Въпреки много ясните съобщения от Европейския съюз, Турция продължава да нарушава грубо международното право, суверенитета и суверенните права на Република Кипър, страна-членка на ЕС, като същевременно ескалира риториката си“, заяви първият дипломат на Атина и подчерта, че чрез действията си „Анкара не помага за облекчаване на напрежението“. \r\nЩо се касае до намерението на Турция да открие затворените части на град Фамагуста, гръцкият външен министър заяви, че подобни изявления „по-скоро влошават ситуацията и не помагат в търсенето на решение на кипърския въпрос“. \r\nМаас повтори позицията на ЕС в подкрепа на Кипър по отношение на сондажите за газ на Турция в крайбрежните води на остров Кипър и продължаването на диалога по кипърския въпрос, като отбеляза, че „неоправдани събития“ затрудняват това. \r\n \r\nПревод и редакция:", "date": "2019.09.17", "title": "АНА-МПА: Гърция се оплака от Турция в Берлин"}
{"url": "http://www.focus-news.net/news/2019/09/17/2699615/ep-kristin-lagard-poluchi-odobrenieto-na-evropeyskiya-parlament-za-posta-predsedatel-na-etsb.html", "text": "Европейският парламент даде зелена светлина за Кристин Лагард в тайно гласуване във вторник.  \r\nС 394 гласа „за“, срещу 206 гласа „против“ и 49 гласа „въздържал се“, евродепутатите дадоха своята подкрепа за кандидатурата на Кристин Лагард за следващ председател на Европейската централна банка, се казва в  съобщение от пресслужбата на ЕП. \r\nЕвропейският парламент дава своето необвързващо становище дали кандидатът е подходящ за заемането на длъжността председател на ЕЦБ, като окончателното решение се взема от Европейския съвет. Кристин Лагард трябва да замести настоящия председател на ЕЦБ Марио Драги на 1 ноември.  \r\nПо-рано днес евродепутатите обсъдиха дали кандидатът отговаря на изискванията за заемане на длъжността.  \r\nСледващи стъпки  \r\nКандидатурата на г-жа Лагард ще бъде поставена в дневния ред на заседанието на Европейския съвет през октомври.  \r\nНоминацията на Кристин Лагард за председател на ЕЦБ  \r\nКристин Лагард бе номинирана през юли 2019 г. от лидерите на страните в ЕС за наследник на Марио Драги, чийто мандат изтича в края на октомври. Тя беше изпълнителен директор на Международния валутен фонд от 2011 г., а преди това е заемала няколко пъти министерски постове във Франция, включително като министър на икономиката, финансите и промишлеността от 2007 до 2011 г. \r\nПредседателите на ЕЦБ се назначават за еднократен мандат от осем години по решение на държавните и правителствените глави в ЕС, но преди това Парламентът трябва да изрази становището си. Мнението на депутатите не е обвързващо за Европейския съвет, но има тежест за легитимността на кандидата, тъй като идва от демократично избрания орган на ЕС. \r\nАко г-жа Лагард получи поста, тя ще бъде първата жена начело на ЕЦБ. Депутатите в ЕП са заявявали, че искат да видят повече жени на висши позиции в сферата на икономиката и паричната политика. \r\n \r\nЕвропейският парламент и ЕЦБ \r\n \r\nКлючов принцип в работата на Европейската централна банка е нейната политическа независимост, което означава, че тя е свободна да преследва зададената й цел да поддържа стабилни цени, без да бъде подлагана на политически натиск. \r\nВъпреки това в интерес на демократичната отчетност председателят на Европейската централна банка се явява на изслушвания на всеки три месеца в комисията на ЕП по икономически и парични въпроси. Целта на т.нар. „диалог по въпорсите на паричната политика“ е банката да обясни своята парична политика и решения пред избраните представители на европейските граждани. \r\nПредседателят на ЕЦБ също така представя годишния отчет на банката на пленарно заседание и отговаря в писмена форма на писмено зададени въпроси от депутати.", "date": "2019.09.17", "title": "ЕП: Кристин Лагард получи одобрението на Европейския парламент за поста председател на ЕЦБ"}
{"url": "http://www.focus-news.net/news/2019/09/17/2699616/vazstanoveno-e-dvizhenieto-pri-km-55-na-am-hemus-v-posoka-varna.html", "text": "Възстановено е движението при км 55 на АМ \"Хемус\" в посока Варна .Това съобщиха от пресцентъра на Агенция \"Пътна инфраструктура\".", "date": "2019.09.17", "title": "Възстановено е движението при км 55 на АМ \"Хемус\" в посока Варна"}
{"url": "http://www.focus-news.net/news/2019/09/17/2699618/evrodeputatat-ot-gerbenp-asim-ademov-poema-informatsionniya-ofis-v-smolyan.html", "text": "Eвродепутатът от ГЕРБ/ЕНП Асим Адемов поема информационния офис в Смолян. От 10 години насам той бе към Владимир Уручев – евродепутат от 2007 до 2019 г. Това съобщиха от пресцентъра на  ГЕРБ – Смолян . \r\nАсим Адемов е роден на 3 декември 1968 г. в село Дъбница, община Гърмен. Получава бакалавърска степен по „Българска филология“ от Пловдивски университет „Паисий Хилендарски“ и магистърска степен по „Публична администрация“ от Югозападен университет „Неофит Рилски“ – Благоевград. След дипломирането си работи като учител по български език и литература в Основно училище „Христо Ботев“, с. Долно Дряново, където след 20 години трудов стаж става директор на училището. През периода 2011-2014 г. е общински съветник от квотата на ГЕРБ в Общински съвет – Гърмен. Заема длъжността заместник -областен управител на Благоевград от декември 2014 г. до февруари 2017 г. \r\nТой става евродепутат на 14 септември 2017 г. след избирането на Мария Габриел за Еврокомисар по цифровизацията в ЕК. На изборите за членове ЕП през месец май 2019 г. е избран за втори мандат. Асим Адемов е член на Комисията по култура и образование и заместник-член на Комисията по земеделие и развитие на селските райони. Той и народните представители от ГЕРБ д-р Даниела Дариткова и д-р Красимир Събев, областният координатор на партията Николай Мелемов  обсъждат конкретни идеи, които да бъдат насочени към образованието на младите хора, земеделците и всички останали граждани от областта. \r\nИнформационният офис се намира на бул. „България“ №14 в областния град.", "date": "2019.09.17", "title": "Eвродепутатът от ГЕРБ/ЕНП Асим Адемов поема информационния офис в Смолян"}
{"url": "http://www.focus-news.net/news/2019/09/17/2699617/oik-pazardzhik-obyavi-nachalo-na-priema-na-dokumenti-za-registratsiya-na-kandidatski-listi-ot-18-septemvri.html", "text": "Общинската избирателна комисия (ОИК) в Пазарджик определи начален и краен срок за приемане на документи в за регистрация на кандидатските листи за участие в изборите за общински съветници и за кметове в община Пазарджик на 27 октомври 2019 г. Това съобщиха от  ОИК . Приемането на документи в ОИК-Пазарджик за регистрация на кандидатските листи за участие в изборите за общински съветници и за кметове в община Пазарджик започва от 09.00 ч. на 18 септември (сряда) 2019 г. Крайният срок за подаване на документи за регистрация на кандидатските листи за участие в изборите за общински съветници и за кметове в община Пазарджик е 17.00 ч. на  24 септември (вторник) 2019 г. Приемането на документите се извършва всеки ден. от 09.00 до 17.00 часа.", "date": "2019.09.17", "title": "ОИК-Пазарджик обяви начало на приема на документи за регистрация на кандидатски листи от 18 септември"}
{"url": "http://www.focus-news.net/news/2019/09/17/2699619/zapochva-rabota-po-edin-ot-nay-vazhnite-proekti-za-obshtina-dimitrovgrad-tsentar-za-nastanyavane-ot-semeen-tip-na-vazrastni-hora-s-dementsiya.html", "text": "Стартира един от най-важните проекти в социалния сектор за община Димитровград – “Център за настаняване от семеен тип на възрастни хора с деменция ”. Общата стойност на проекта е 554 856лв., които са 100% безвъзмездно европейско финансиране. Това съобщиха от  Община Димитровград . Проектът се реализира по Оперативна програма „Региони в растеж” 2014-2020г., Приоритетна ос 5: „Регионална социална инфраструктура” и ще бъде изпълняван по процедура „Подкрепа за деинституционализация на социалните услуги за възрастни и хора с увреждания” в рамките на Процедура за предоставяне на безвъзмездна финансова помощ BG16RFOP001-5.002-0016-C01. Началната дата е 15.01.2019г., а крайната дата за изпълнението му е 15.04.2020г. Това каза на пресконференция днес ръководителя на проекта инж.Красимира Бонева, която акцентира върху дейностите, с които напълно ще се обнови сградния фонд и прилежащото дворно пространство на бившата АТЗ болница, с което ще бъдат създадени условия за живот в среда близка до семейната на възрастните хора. В рамките на проекта ще бъдат извършени строителство, ремонт, реконструкция, обновяване на сграден фонд за социални услуги в общността, включително прилежащото в обекта дворно пространство, доставка и монтаж на оборудване и обзавеждане при осигуряване на достъп за хора с увреждания до съответните помещения. Строително ремонтните дейности предвиждат подобряване на енергийната ефективност във сградата, чрез полагане на външна изолация, монтаж на дограма и ремонт на покрива. Вътрешният ремонт на сградата включва изграждане на нова Електро и ВиК инсталация, цялостна подмяна на подовите настилки, обновяване на покритията по стени и тавани и ремонт на санитарните помещения. По проекта ще бъдат изградени и рампа и стълбище, за да се постигне достъпна среда за трудно подвижните обитатели на Центъра. \r\nКапацитетът на центъра е 15 места, като за целта ще бъдат напълно ремонтирани и обособени самостоятелни стаи със собствени санитални възли, общо помещение за трапезария и просторна дневна за социално общуване, кухня и други обслужващи нуждите на потребителите помещения. Входът ще бъде от северната страна на сградата, като към него ще има изграден достъп за хора с увреждания. Ще се влиза в чакалня, предвидена за близки и посетители, към която ще има изградена и манипулационна за прегледи и кабинет. Предвидено е стаите и дневната да бъдат от южната страна на сградата, а от северната ще бъдат помощните помещения. Дворното пространство също ще бъде облагородено и превърнато в приятна среда за почивка и разходки. Ще има аллеи, беседка, пейки. \r\nУчастие в пресконференцията взе и кметът на община Димитровград, г-н Иво Димов, който подчерта ангажираността на общината чрез различните социални услуги към грижата и нуждите на възрастните хора. Димов сподели, че Димитровград има добре развита мрежа от услуги, която обхваща групата на хората с физически и ментални увреждания и че със създаването на „Център за настаняване от семеен тип на възрастни хора с деменция” се допълваме с още едно звено от целия спектър от предлагани социални дейности за възрастните хора, а именно за хората с ментални проблеми. \r\nПредставител на фирмата изпълнител на обекта „Адванс 2002” ЕООД, г-н Емил Мутев добави, че в рамките на периода на по проекта, ще бъде постигнат максимален ефект на извършените дейности. Народният представител Митко Полихронов поздрави кмета на общината за реализирането на поредния проект реализиран с европейски средства. \r\nСимволичния старт на обекта “Първа копка” бе направен в двора на бивша АТЗ болница. Пред събралите се за церемонията граждани кметът на община Димитровград сподели, важността на проекта и подчерта, че от изграждането на сградата преди 55 години, за първи пътя тя ще претърпи толкова мащабен ремонт. Областният управител Станислав Дечев сподели, че това е първия подобен център за хората с деменция в областта и поздрави общината за активната й социална политика. \r\nСлед приключване на церемонията, кмета Иво Димов покани присъстващите да разгледат наличното състояние на сградата, където ще се извършват интервенциите по нейното обновяване.", "date": "2019.09.17", "title": "Започва работа по един от най-важните проекти за Община Димитровград - \"Център за настаняване от семеен тип на възрастни хора с деменция\""}
{"url": "http://www.focus-news.net/news/2019/09/17/2699620/sport-boryana-kaleyn-s-finali-na-parvite-dva-ureda-na-svetovnoto-po-hudozhestvena-gimnastika.html", "text": "Българските индивидуални гимнастички продължават участието си на Световното първенство в Баку, което започна вчера. Днес те изиграха своите съчетания в квалификациите на топка, където Боряна Калейн отново показа отлично представяне и заема трето място във временното класиране с оценка от 21.450. Този резултат я класира за финалите на топка. Отличното й представяне и във вчерашния ден, когато получи 21.600 в квалификациите на обръч, я остави пета във временното класиране и с добри шансове за финал преди изиграването на някои от конкурентките й. Призовите места на двата уреда ще се разпределят тази вечер.", "date": "2019.09.17", "title": "Спорт: Боряна Калейн с финали на първите два уреда на Световното по художествена гимнастика"}
{"url": "http://www.focus-news.net/news/2019/09/17/2699621/shest-pozhara-prichineni-ot-nebrezhna-rabota-s-ogan-sa-gasili-ognebortsite-v-silistrenska-oblast.html", "text": "Три къщи и кайсиева градина в Дулово, 10 пчелни кошера и 30 дка с тютюн край село Боил, широколистна гора край село Полковник Таслаково, гора и лозов масив край Тутракан и две къщи в село Зарица са спасени от опожаряване през вчерашния ден. Това съобщиха от  ОДМВР-Силистра . Те били застрашени от горящи в близост сухи треви и стърнища, но след намесата на огнеборците до щети не се е стигнало. Общо шест са пожарите, загасени от екипи на противопожарните звена в Силистренска област през вчерашния ден, всички причинени от небрежна работа с огън.", "date": "2019.09.17", "title": "Шест пожара, причинени от небрежна работа с огън са гасили огнеборците в Силистренска област"}
{"url": "http://www.focus-news.net/news/2019/09/17/2699625/obshtina-kyustendil-ot-1-oktomvri-sobstvenitsite-na-mesta-za-nastanyavane-shte-podavat-danni-v-edinnata-sistema-za-turisticheska-informatsiya.html", "text": "От 1 октомври собствениците на места за настаняване ще подават данни в единната система за туристическа информация. Това съобщиха за  Радио „Фокус” – Кюстендил  от Община Кюстендил. От 1 октомври всички собственици на места за настаняване от клас А – хотели, мотели, апартаментни туристически комплекси, вилни селища и вили, както и клас Б – семейни хотели, хостели, пансиони почивни станции, къщи за гости, стаи за гости, апартаменти за гости, бунгала и къмпинги, включително физическите лица, които предоставят настаняване в стаи за гости, къщи за гости и апартаменти за гости, трябва да подават информация към единната система за туристическа информация. 30 септември е крайният срок за регистриране на профил в системата на лицето, извършващо дейност. Същевременно отпада задължението на местата за настаняване да подават ежемесечната справка-декларация за нощувките, като общината ще има достъп до съответната информация чрез единната система за туристическа информация. \r\nВенцеслав ИЛЧЕВ", "date": "2019.09.17", "title": "Община Кюстендил: От 1 октомври собствениците на места за настаняване ще подават данни в единната система за туристическа информация"}
{"url": "http://www.focus-news.net/news/2019/09/17/2699622/nov-pravoslaven-hram-na-imeto-na-sv-lupa-ot-nove-se-izgrazhda-v-svishtov.html", "text": "Нов православен храм на името на св. Лупа от Нове се изгражда в Свищов. Църквата ще се намира в новия гробищен парк на града, като земята е дарена преди години от Община Свищов с решение на Общинския съвет. Това разказа в предаването  „Добре дошли в Свищов“  на  Радио „Фокус“ – Велико Търново  архиерейският наместник отец Руслан Личев. Реалното строителство стартира в края на август и се очаква да продължи до ноември. „Храмът на такова място е потребност и необходимост на всеки християнин, който иска да изпрати своите близки съобразно православния, традиционен за нас българите, обред. Решението на Свищовско архиерейско наместничество бе този Божи дом да носи името на един забравен, но важен за нас светец – св. Луп от Нове“, каза още отец Руслан. \r\nПреди няколко години, при археологически разкопки на римския град Нове, намиращ се на 4 км. източно от Свищов, в олтара на римска църква е открит саркофаг с гравирано на него име Лупус. Това е категорично свидетелство, че реликвата е част от мартириум, където са се покояли мощите на св. Мъченик Луп – слугата на св. Димитър Солунски. Св. Луп е бил епископ и е този, който е потопил дяконският орар (препаска която носят само дяконите) на св. Димитър и своя пръстен в мъченическата му кръв и с тях е извършил редица чудеса. \r\nЗа изграждането, стенописването и обзавеждането на църквата ще са необходими около 55 хиляди лева, като до момента от дарения са осигурени около 20 000. \r\nВсеки, който иска да помогне, може да го направи на следната банкова сметка: \r\nБанкова сметка: BG10STSA93000026034904 \r\nТитуляр: Архиерейско наместничество – Свищов. \r\nБанка ДСК. \r\nТелефон за контакт: 0898/ 760 688. \r\nЛуиза ТРАНЧЕВА", "date": "2019.09.17", "title": "Нов православен храм на името на св. Лупа от Нове се изгражда в Свищов"}
{"url": "http://www.focus-news.net/news/2019/09/17/2699566/kaloyan-pargov-bsp-v-poslednite-mesetsi-mnogo-hora-se-opitaha-da-iznervyat-maya-manolova-za-da-i-pridadat-emotsionalno-kraen-ton.html", "text": "В последните месеци много хора се опитаха да изнервят Мая Манолова, за да й придадат емоционално краен тон, но аз искам да им кажа, че няма да им се получи. Това каза председателят на Градския съвет на БСП-София Калоян Паргов пред журналисти, предаде репортер на  Агенция \"Фокус\" . Паргов припомни, че БСП е една от много партии, подкрепили Мая Манолова в кандидатурата й за кмет на столицата и изрази надежда добрия тон на БСП в предизборната кампания да бъде част и от риториката на Манолова. „Днес не беше времето за една обидчива равносметка вследствие на разразилата се вече предизборна кампания.равносметка Хората не ги интересуват партийните пристрастия и в днешния празничен ден, освен да им пожелаем да са живи и здрави и да се гордеят с това, че са част от нашата древна столица, която расте, но не старее и да търсим решения на проблемите, няма какво друго да направим. Вярата, надеждата и любовта трябва да са ни обладали, за да можем да предадем тези усещания на всички столичани“, добави още Паргов.  \r\nТеодора ПАВЛОВА", "date": "2019.09.17", "title": "Калоян Паргов, БСП: В последните месеци много хора се опитаха да изнервят Мая Манолова, за да и придадат емоционално краен тон"}
{"url": "http://www.focus-news.net/news/2019/09/17/2699624/odmvr-pazardzhik-za-poslednite-72-chasa-sa-registrirani-nad-50-pozhara-v-oblastta.html", "text": "родължава паленето на отпадъци и сухи треви в област Пазарджик, съобщиха от пресцентъра на ОДМВР-Пазарджик. Това е нарушение на нормативната уредба, водещо до сериозни последици за горския и полски фонд.  За периода 13 септември 2019 г. до 16 септември 2019 г. на територията на област Пазарджик са възникнали 10 пожара с материални загуби и 43 пожара в сухи треви и храсти. Получени са и 2 сигнала за необходимост от оказване на техническа помощ, като е регистрирано и едно лъжливо повикване.", "date": "2019.09.17", "title": "ОДМВР-Пазарджик: За последните 72 часа са регистрирани над 50 пожара в областта"}
{"url": "http://www.focus-news.net/news/2019/09/17/2699627/stiripesursero-balgariya-gartsiya-polsha-i-rumaniya-imat-nay-visok-dyal-ot-naselenieto-zaeto-v-selskoto-stopanstvo.html", "text": "България, Гърция, Полша и Румъния имат най-висок дял от населението, заето в селското стопанство. Това показват данни от Европейската статистическа служба, цитирани от румънския специализиран портал   Stiripesurse.ro  . \r\nВ селското, горското стопанство и рибарството, сред източните и южните държави в Европейския съюз, 27 различни региона отчитат през 2016 г. процент на заетите поне три пъти по-висок от средния за ЕС - 4,5%. Това са пет от шест от регионите в България, осем от 13 в Гърция, шест региона в Полша и пет от осем региона в Румъния, показват данните, публикувани от Евростат.  \r\nПрез 2016 г. в Европейския съюз бяха заети 232 милиона души в следните шест икономически сектора: селско стопанство, горско стопанство и риболов (10,4 милиона заети лица; 4,5% от общия брой на ЕС); промишленост (35,6 милиона; 15,3 процента); строителство (14,7 милиона; 6,3 процента); услуги за търговия на дребно и на едро, хранителни услуги и настаняване, комуникации и информация (64,4 милиона; 27,7%), финансови и застрахователни услуги, недвижими имоти, научни и технически, административни и спомагателни услуги (38,1 милиона; 16,4%); и публична администрация - отбрана; социално подпомагане; образование; здравеопазване и други дейности: изкуство, развлечения и свободно време (69,1 милиона; 29,7%).  \r\n \r\n \r\n Тереза Герова", "date": "2019.09.17", "title": "Stiripesurse.ro: България, Гърция, Полша и Румъния имат най-висок дял от населението, заето в селското стопанство"}
{"url": "http://www.focus-news.net/news/2019/09/17/2699628/sedem-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на седем села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Без вода са абонатите от населените места Манолско Конаре, Церетелево, Черноземен, Златитрап, Иганово, Климент и Войнягово. Не е посочен краен срок за отстраняване на авариите. \r\nС нарушено водоподаване са също абонатите от кв. „Парчевич“ в град Раковски и кв. „Запад“ в Асеновград. Екипите на водоснабдителното дружество отстраняват аварии в района на улиците „Гълъбец“ в град Карлово, ул. „Стряма“ в град Клисура, също в района на ул. „Акад. Петър Динеков“, „Хан Аспарух“, „Велико Търново“ и „Георги Байданов“ в град Пловдив. \r\nТони МИХАЙЛОВ", "date": "2019.09.17", "title": "Седем села в Пловдивска област са с нарушено водоподаване заради аварии"}
{"url": "http://www.focus-news.net/news/2019/09/17/2699630/premierat-boyko-borisov-i-ministarat-na-finansite-vladislav-goranov-inspektiraha-regionalnoto-depo-za-otpadatsi-kray-blagoevgrad.html", "text": "Премиерът Бойко Борисов и министърът на финансите Владислав Горанов инспектираха Регионалното депо за отпадъци край Благоевград, предаде репортер на  Радио \"Фокус\"-Пирин . С тях са още областният управител на Благоевград Бисер Михайлов, областният координатор на ПП ГЕРБ и народен представител Даниела Савеклиева, депутатът Стефан Апостолов, кметовете на Благоевград и Симитли д-р Атанас Камбитов и Апостол Апостолов и други. Премиерът Бойко Борисов коментира, че подобни съоръжения са особено важни за населението не само в Благоевград, но и в още 4 общини.  \r\nПо-рано се състоя официално откриване на „Регионална система за управление на отпадъците, регион Благоевград, обслужваща общини Благоевград, Симитли Рила, Кочериново и Бобошево – I етап“. Паралелно бе направена и първа копка на обект по проект „Проектиране и изграждане на допълнителна инфраструктура /инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци/ за развитие на регионалната система за управление на отпадъците на регион Благоевград, включващ общини Благоевград, Симитли, Рила, Кочериново и Бобошево“. \r\nЛивия НИНОВА", "date": "2019.09.17", "title": "Премиерът Бойко Борисов и министърът на финансите Владислав Горанов инспектираха Регионалното депо за отпадъци край Благоевград"}
{"url": "http://www.focus-news.net/news/2019/09/17/2699629/ivaylo-spiridonov-gdbop-po-dva-osnovni-metoda-se-sklonyavat-momicheta-kam-prostitutsiya-na-teritoriyata-na-germaniya-i-avstriya.html", "text": "По два основни метода се склоняват момичета към проституция на територията на Германия и Австрия. Това каза на брифинг във връзка с разкрита престъпна група за трафик на жени директорът на ГДБОП гл. комисар Ивайло Спиридонов, предаде репортер на  Агенция „Фокус“ . Оперативната работа по разкриването на престъпната група е започнала през юни тази година, когато от Отдел „Трансгранична организирана престъпност“ са придобили информация за лица, които водят доста задоволен начин на живот, които придобиват по престъпен начин. Повечето от паричните средства са били превеждани с платежни нареждания, а други са били взимани на ръка. Спиридонов каза още, че при претърсването са били установени и намерени скъпи вещи като часовници и автомобили. „Осем автомобила са иззети, модели от 2018 и 2019 година. Паричната сума, на която възлизат тези автомобили, е над 1,5 милиона лева“, добави още директорът на ГДБОП. Намерени са още и част от платежните нареждания. Много от склоняваните към проституция момичета не са знаели с какви суми разполагат в сметките си. Те са били настанявани в квартири, които са били наемани от сутеньорите в Германия и Австрия. Много от тях даже не са знаели какви парични средства има в банковите сметки, чрез които са оперирали. Едно от разпитаните момичета не е знаело, че в банковата му сметка в Германия има 67 000 евро, а е разполагала единствено с 200 евро. Всичките финансови средства са били взимани от въпросните лица, които са ги склонявали към проституция. \r\n \r\n \r\nТеодора ПАВЛОВА", "date": "2019.09.17", "title": "Ивайло Спиридонов, ГДБОП: По два основни метода се склоняват момичета към проституция на територията на Германия и Австрия"}
{"url": "http://www.focus-news.net/news/2019/09/17/2699623/sitel-makedoniya-vmro-dpmne-nastoyava-za-anketna-komisiya-za-rabotata-na-sp.html", "text": "Опозиционната ВМРО-ДПМНЕ настоя за създаването на анкетна комсиия, която да разследва за нередности в работата на Специализираната прокуратура и на бившия неин ръководител Катица Янева, предава скопската телевизия  „Сител“ .  \r\n„В името на гражданите, които досега са отделили 15 милиона евро, искаме да проверим как са били изразходвани парите им и как е било постъпвано в съдебните производства, съдебните дела, законността на процедурите, евентуални конфликти на интереси, непотизъм и съмнителни такси“, подчерта депутатът на ВМРО-ДПМНЕ Антонио Милошоски. \r\nПредложението е комисията да бъде ръководена от опозицията, а останалите нейни 10 членове да бъдат определени от парламента в Скопие. ВМРО-ДПМНЕ предлага също да има наблюдатели от посолствата на Швеция, САЩ и Нидерландия, тъй като тези три страни са имали сериозно финансово въздействие върху СП. \r\nАнкетната комисия няма да се занимава с делата на прокуратурата и съда. Докладът трябва да съдържа препоръки за предотвратяване на злоупотреби със средства от бюджета или да предложи законодателни промени в тази област, и ще бъде изпратен на всички институции.  \r\n„Очакваме всички, особено управляващото мнозинство, да гласуват за предложението в близко бъдеще\", каза Милошоски. \r\n \r\n Тереза Герова", "date": "2019.09.17", "title": "„Сител“ (Македония): ВМРО-ДПМНЕ настоява за анкетна комисия за работата на СП"}
{"url": "http://www.focus-news.net/news/2019/09/17/2699626/politsiyata-vav-varna-proveryava-tehnicheskoto-sastoyanie-na-vsichki-uchilishtni-avtobusi-v-regiona.html", "text": "Специализирана полицейска операция съвместно пътна полиция и автомобилна администрация, проверява изправността на всички училищни автобуси във Варна. Това каза на пресконференция началникът на сектор „Пътна полиция“  – Варна Петко Камбуров, предаде репортер на  Радио „Фокус“ – Варна . Той добави, че успоредно с това се подготвя и график, в който ще има посочени дати, на които служители от Пътна полиция и полицаи от районните управления, ще присъстват в учебните занятия за изнасяне на беседи, лекции и провеждане на интерактивни игри. Графикът ще обхваща цялата учебна 2019/2020 година. Петко Камбуров допълни още, че екипите на Пътна полиция ще бъдат разположени по възловите булеварди и най-натоварените кръстовища, в близост до които има учебни заведения. \r\nТой посочи, че са предприети всички необходими мерки за осигуряване безопасността на децата най-вече при придвижването им от и към училище. Извършени са проверки и огледи на всички детски заведения по отношение пътна сигнализация, маркировка и най-вече парапетите, които следва да бъдат разположени около входовете и изходите на детските заведения. \r\nПетко Камбуров отправи съвет и към родителите, да начертаят на децата си основен маршрут от домовете им до училище и той да бъде съобразен с определената инфраструктура. По този начин ще бъде осигурена и безопасността на децата. \r\nДесислава ВАСИЛЕВА", "date": "2019.09.17", "title": "Полицията във Варна проверява техническото състояние на всички училищни автобуси в региона"}
{"url": "http://www.focus-news.net/news/2019/09/17/2699632/v-obshtina-dupnitsa-shte-se-provede-zaklyuchitelna-preskonferentsiya-po-proekt-poday-raka-na-19-septemvri.html", "text": "В Община Дупница ще се проведе Заключителна пресконференция по проект  № BG16RFOP001-5.001-0052 “Подай ръка”, финансиран посредством договор за безвъзмездна финансова помощ, подписан между Общината и Министерство на регионалното развитие, в качеството му на Управляващ орган на ОП „Региони в Растеж“ 2014-2020 г., „Подкрепа за деинституционализация на грижите за деца“. Пресконференцията ще се на 19.09.2019 г., четвъртък, от 13.30 ч. в сградата на Общината на пл. Свобода 1, ет. 4, Кръгла зала. Това съобщиха от пресцентъра на  Община Дупница .", "date": "2019.09.17", "title": "В Община Дупница ще се проведе Заключителна пресконференция по проект „Подай ръка“ на 19 септември"}
{"url": "http://www.focus-news.net/news/2019/09/17/2699631/geografskata-informatsionna-sistema-na-obshtina-shumen-veche-e-dostapna-za-grazhdani.html", "text": "Географската информационна система (ГИС) на Община Шумен вече е достъпна за граждани. След въведените първи два софтуера, предназначени за вътрешен обмен, които се ползват от служителите на общинската администрация, инж. Боян Тодоров, заместник-кмет по строителство и екология, и кметът на Шумен Любомир Христов представиха и третият софтуер, предназначен за свободното ползване на ГИС от гражданите, предаде репортер на  Радио „Фокус“-Шумен . „ГИС системата е набор от карти, които са публични и които могат да бъдат наслагвани една върху друга, могат да бъдат сравнявани и да дават бърза информация на гражданите“, обясни инж. Тодоров. Предоставя се достъп до богат информационен масив - кадастрален план, регулационни планове, общ устройствен план на Шумен и на общината, водопроводна мрежа в града, подземни комуникации и съоръжения, ел. мрежа и трансформатори, зелени площи, синя зона, кошчета за смет, контейнери, пейки и др.  \r\nИзползвано е ортофозаснемане с дрон, което дава възможност да се видят подробности от града чрез 3D визуализация, използват се и връзки с Гугъл. Инж. Боян Тодоров посочи, че ГИС улеснява комуникацията между гражданите и общинската администрация. „Много практически задачи и неща могат да се решават чрез нея и хората да са информирани за градоустройството, затова какво се прави.  Досега Общият устройствен план на Шумен съществуваше само на карта, и който се интересуваше какво ще се застрои, трябваше да дойде при нас, в Общината, а сега чрез ГИС всеки гражданин ще може да види какво е разрешено и какво е планувано на даден парцел“, обясни инж. Тодоров.  \r\nКметът Любомир Христов посочи, че системата е отворена и ще се надгражда. „ГИС ще бъде много полезна за гражданите, за бизнеса, за тези, които искат да инвестират. Ако някои иска да провери даден парцел, без да идва в Общината може да види неговото разположение,  съществуващите комуникации и др.“, каза Любомир Христов. По думите му за първи път в Шумен е изградена система с такъв достъп и толкова богата информация. ГИС е достъпна чрез сайта на Община Шумен. \r\nИвелина ИВАНОВА", "date": "2019.09.17", "title": "Географската информационна система на Община Шумен вече е достъпна за граждани"}
{"url": "http://www.focus-news.net/news/2019/09/17/2699635/18-godishen-nepravosposoben-shofyor-s-142-promila-se-e-blasnal-v-betonno-stalbishte-v-smolyan.html", "text": "В Районно управление на МВР-Смолян е получена жалба от 40-годишна жена от Смолян, за това че около 01.00 ч. на 16 септември 2019  г. противозаконно е отнет собствения й лек автомобил \"Ауди А4\" със смолянска регистрация, паркиран в пред заведение на  ул.\"Пазарска\" в града. Това съобщиха от  ОДМВР-Смолян . В последствие, около 01.10 ч. на ул.\"Стою Шишков\" с въпросния автомобил, управляван от 18-годишния Н. Б. от село Чепинци, община Рудозем, е станал пътен инцидент, при който при движение с несъобразена скорост и употреба на алкохол - 1.42 промила, младежът, който е неправоспособен шофьор, губи контрол над автомобила и се блъска в бетонно стълбище отляво по посока на движението и се преобръща на платното за движение. В следствие на катастрофата, водачът е с хематом и контузна рана на главата, нараняване на лявото ухо и охлузване на лява ръка. Оказана му е медицинска помощ в МБАЛ-Смолян и е назначено домашно лечение. Автомобилът е с деформации по цялото купе. Щетите са в процес на изясняване. Местопроизшествието е посетено от дежурни оперативни групи.  По случая са образувани две бързи производства. Работата по случая продължава.", "date": "2019.09.17", "title": "18-годишен неправоспособен шофьор с 1.42 промила се е блъснал в бетонно стълбище в Смолян"}
{"url": "http://www.focus-news.net/news/2019/09/17/2699638/obshtina-dupnitsa-shte-otkrie-ofitsialno-obekt-predhodno-zhilishte-za-detsa-ot-15-do-18-godini-s-kapatsitet-8-mesta.html", "text": "На 19 септември от 10.00 часа на ул. „Бузлуджа“ ще се открие официално обект „Предходно жилище за деца от 15 до 18 години с капацитет 8 места“, изграден по проект, финансиран по договор за безвъзмездна финансова помощ между Общината и Министерство на регионалното развитие, в качеството му на Управляващ орган на ОП „Региони в растеж“ 2014-2020 г. Това съобщиха от пресцентъра на  Община Дупница .", "date": "2019.09.17", "title": "Община Дупница ще открие официално обект „Предходно жилище за деца от 15 до 18 години с капацитет 8 места“"}
{"url": "http://www.focus-news.net/news/2019/09/17/2699640/sport-balgariya-izliza-sreshtu-italiya-s-nadezhda-za-vtoroto-myasto-v-grupa-a-na-evrovoley-2019.html", "text": "Националният тим на България излиза тази вечер срещу олимпийския вицешампион от Рио 2016 Италия в 5-ия си мач в Група А на Евроволей 2019. Двубоят е с начален час 20,30 и ще се играе в “Sud de France Arena” в Монпелие (Франция). Възпитаниците на Силвано Пранди записаха снощи първата си загуба на европейското първенство, след като играха много слабо и не можаха да се противопоставят по никакъв начин на домакина Франция. Логично се стигна до тежка загуба с 0:3. Успех на България може да изкачи тимът ни на второ място в крайното класиране в Група А, което може да ни отреди по-лесен съперник на 1/8-финалите.", "date": "2019.09.17", "title": "Спорт: България излиза срещу Италия с надежда за второто място в Група А на Евроволей 2019"}
{"url": "http://www.focus-news.net/news/2019/09/17/2699633/vecherne-novosti-sarbiya-germaniya-sas-spetsialen-predstavitel-za-kosovoi.html", "text": "Когато диалогът между Белград и Прищина бъде възобновен, в процеса може да се включи непосредствено и Берлин, чрез свой специален представител. По този начин Германия би се присъединила към САЩ, която вече определи Матю Палмър за специален пратеник за Западните Балкани и Франция, която обяви, че иска „място в този регион, което й принадлежи“, сигнализирайки, че иска да има свой човек, на когото да бъде възложена тази мисия, пише белградският ежедневник  „Вечерне новости“ . \r\nПремиерът на Сърбия Ана Бърнабич, която в сряда ще разговаря с германския канцлер Ангела Меркел в Берлин, заяви в понеделник, че Белград е заинтересован от това в диалога с Прищина да посредничи всеки, който може да помогне. \r\n„Германия и Франция са важни партньори. Имаме отлична комуникация, в някои неща сме съгласни, в други не. Те призоваха за отмяна на митата, но Прищина ги пренебрегна, както и много други призиви. Досега най-ясно Германия призова за това Прищина на срещата в Берлин. Ако могат да помогнат, нека помогнат, надявам се диалогът да бъде възобновен в най-кратки срокове“, заяви Бърнабич, като разкри, че една от най-важните теми на срещата й с Меркел в сряда ще бъде диалогът Белград-Прищина. \r\nБившият посланик на Сърбия в Берлин и Виена Милован Божинович заяви пред „Новости“, че назначаването на специален представител на Германия би било продължение на тяхното присъствие, когато става дума за косовския въпрос. Той припомни, че през 2002 година за ръководител на ЮНМИК е назначен германския дипломат Михаел Щайнер, както и че по-късно Волфганг Ишингер е бил част от преговарящата тройка, която се е опитала да реши косовския въпрос. \r\n„В предходния период ЕС показа, че не е добра идея той да бъде арбитър на органа по този въпрос, все пак винаги се е гледало какво ще кажат „великите“ вътре в ЕС и преди всичко Германия. Ако сега Берлин назначи свой представител сега, тогава ще стигнем до онези, които фактически могат да кажат какво и как да се прави. Предвид това, че Америка вече определи човек за Западните Балкани, изниква въпросът, какво ще се случи, ако Вашингтон и Берлин разглеждат диалога и съдържанието на окончателното споразумение по различен начин“. Божинович казва, че в такъв случай би било немислимо Германия да се изправи срещу САЩ, предимно заради техния съюз в НАТО. \r\nГерманската инициатива освен това потвърждава, че въпросът около Косово придобива размера, обявен от руския външен министър Сергей Лавров преди няколко дни, а именно, че Косово се превръща в глобален проблем, в непосредствен интерес на големите сили. \r\nДипломатът Зоран Миливоевич заяви пред „Новости“, че при всички всичко случаи Германия има две причини да не желае да бъде изключена. \r\n„Германия интерес като водеща сила в Европа да присъства тук и да потвърди своето лидерство в ЕС. Другата причина е мястото и ролята на самия ЕС, който загуби лидерството и глобалното си влияние заради неуспешните преговори, в които досега посредничеше под ръководството на Могерини. Германия иска по този начин ЕС да се легитимира като глобален играч и фактор, а не да остави историята да премине в ръцете на великите сили, без да Брюксел и самия Берлин да бъдат изключени“. \r\nМиливоевич изтъква, че позицията на Германия за Косово се различава както от американската, така и от руската. Официалните лица в Берлин твърдят, че са против всякакви промени в границите на Косово, чиято независимост са признали, докато САЩ са решили да приемат нови преговори за Косово, както и позицията на Сърбия, че само компромисът може да бъде окончателното решение. Позицията на Русия е, че подкрепя компромиса, държи на сръбската страна, но за разлика от американците, настоява, че въпреки това въпросът е под юрисдикцията на Съвета за сигурност на ООН, международното право и Резолюция 1244. \r\n \r\n Среща Вучич-Палмър в края на месеца \r\n \r\nСръбският президент Александър Вучич ще се срещне отново със специалния представител на САЩ за Западните Балкани Матю Палмър в следващите 10 дни. Това е договорено в понеделник вечерта в хода на телефонен разговор между американския представител и държавния глава. \r\nПо време на разговорите Вучич е повторил, че Сърбия ще продължи да се стреми към реален и устойчив компромис при решаването на косовския въпрос, като същевременно защитава интересите на сърбите там, както и държавните и националните интереси на Сърбия. \r\n \r\n Виена е за корекция на границите \r\n \r\n„Подкрепяме всичко, за което се договорят Белград и Прищина в диалога, включително възможна корекция на границите, ако това в крайна сметка доведе до всеобхватно решение, което би донесло стабилност. Целта трябва да бъде постигането на договор по всички отворени въпроси“, заяви пред ТАНЮГ австрийският канцлер Себастиан Курц. \r\n \r\n Среща в Берлин \r\n \r\nСръбският премиер Ана Бърнабич заминава на двудневно посещение в Берлин във вторник. В сряда тя ще има разговор на четири очи с канцлера Ангела Меркел, с която ще разговарят за подобряване на цялостните отношения между страните. Очаква се освен икономическото сътрудничество, Косово да бъде една от централните теми на беседата, след което може да стане по-ясно дали Германия е готова да модифицира донякъде твърдата си позиция относно коригирането на границите като възможно компромисно решение между Белград и Прищина. \r\n \r\nПревод и редакция:", "date": "2019.09.17", "title": "„Вечерне новости“ (Сърбия): Германия със специален представител за Косово?"}
{"url": "http://www.focus-news.net/news/2019/09/17/2699634/kathimerini-turskiyat-sondazhen-korab-yavuz-se-e-otteglil-ot-poluostrov-karpas.html", "text": "Турският сондажен кораб „Явуз“ се е оттеглил от крайбрежните води на остров Кипър, южно от полуостров Карпас, където трябваше да извърши проучвания, съобщава електронното издание на атинския ежедневник  Kathimerini . \r\nПлавателният съд е поел към турското пристанище Тасуку и сега се намира срещу полуостров Карпас „поради причини, които останаха неясни“, подчертава изданието. \r\nСлед пристигането си на полуостров Карпас на 8 юли, „Явуз“ трябваше бил да започне сондажи. Изглежда обаче, че в региона не са извършвани подобни дейности. Анкара отхвърли докладите за проблем с операцията.  \r\n \r\n Тереза Герова", "date": "2019.09.17", "title": "Kathimerini: Турският сондажен кораб „Явуз“ се е оттеглил от полуостров Карпас"}
{"url": "http://www.focus-news.net/news/2019/09/17/2699642/pp-abv-shte-provede-preskonferentsiya-na-tema-mestni-izbori-2019-g-na-18-septemvri.html", "text": "На 18 септември от 13.30 часа в централата на ПП АБВ на ул. „Врабча“ № 23 ще се проведе пресконференция на тема „Местни избори 2019 г.“ Това съобщиха от пресцентъра на  партията . На събитието ще присъстват Румен Петков – председател на АБВ; Любомира Ганчева – заместник-председател на АБВ и Владимир Маринов – заместник-председател на АБВ.", "date": "2019.09.17", "title": "ПП АБВ ще проведе пресконференция на тема „Местни избори 2019 г.“ на 18 септември"}
{"url": "http://www.focus-news.net/news/2019/09/17/2699641/tvorbite-ot-mezhdunarodniya-plener-svetat-e-more-sa-predstaveni-v-spetsialna-izlozhba-v-pomorie.html", "text": "Творбите от международния пленер „Светът е море” бяха представени снощи в специална изложба в Поморие. Това съобщиха от пресцентъра на  Община Поморие . Пленерът бе организиран от Община Поморие и Народно читалище „Просвета 1888“ за 18-ти пореден път и даде възможност на талантливи артисти да търсят своето вдъхновение на морския бряг и да материализират представите си в любопитни картини и фигури. Тази година бяха създадени 16 произведения живопис и графика и 4 дървени пластики, а техни автори са: Анна Вайденхамер, Атанас Стоянов, Боряна Стефанова – Кънчева, Божидар Тонев, Даниел Кънчев , Милена Младенова, Петьо Цолов, Софка Желева и Тодор Тодоров. \r\n„Някои хора казват, че дървото не е траен материал, но аз съм убеден, че тези прекрасни скулптури ще ни надживеят и ще останат за поколенията след нас. Използваният материал е от чинарите, които преди години бяха премахнати от крайбрежния булевард, и се радвам, че по този начин отново ги връщаме там, давайки им нов живот”, каза председателят на читалището Милчо Талев. Кметът Иван Алексиев също поздрави всички участници и им благодари, че всяка година допринасят за естетичния облик на алеята и по-интересната градска среда. \r\nЛюбителите на живописното изкуство могат да посетят изложбата във фоайето на Народно читалище „Просвета 1888“.", "date": "2019.09.17", "title": "Творбите от международния пленер „Светът е море” са представени в специална изложба в Поморие"}
{"url": "http://www.focus-news.net/news/2019/09/17/2699639/1200-zhiteli-na-obshtina-kyustendil-imat-praznik-v-denya-na-svetite-machenitsi-vyara-nadezhda-i-lyubov.html", "text": "Повече от 1200 жители на община Кюстендил имат празник в деня на светите мъченици Вяра, Надежда и Любов. Това съобщиха за  Радио „Фокус” – Кюстендил  от отдел „Гражданска регистрация и административно обслужване” (ГРАО) към Община Кюстендил. Най-многобройни са жителите на Общината с името Любомира – 397. С името Надежда са 217, а с името Люба – 45. 36 са дамите с името Вяра, а 133 – с името Надя. Любов са наречени 9 дами от град Кюстендил. 101 жителки на Кюстендил и малките населени места носят името София. \r\nВенцеслав ИЛЧЕВ", "date": "2019.09.17", "title": "1200 жители на община Кюстендил имат празник в деня на светите мъченици Вяра, Надежда и Любов"}
{"url": "http://www.focus-news.net/news/2019/09/17/2699643/sloboden-pechat-makedoniya-momiche-ot-saraevo-izprati-pismo-do-britanskata-kralitsa-i-poluchi-otgovor.html", "text": "Деветгодишно момиче от Сараево изпрати писмо до кралицата на Обединеното кралство Елизабет II – и се изненадало, когато в пощенската си кутия намерило отговор, съобщава македонското електронно издание  „Слободен печат“ . \r\nАся Исович е изпратила картичка и текст на песен до кралицата. „Пристигна отговор от Нейно Величество. Не мога да повярвам, че това се случи. Това ще бъде едно от най-хубавите неща в живота му“, написа малкото момиче под снимка с отговора на Елизабет II. \r\nОтговорът все пак е писан лично от монарха. „Кралицата поиска от мен да ти благодаря лично за ръчно изработената картичка, песента и прекрасната рисунка, която й изпрати. И макар да не може лично да ти отговори, кралицата е трогната от твоето внимание и изключително много цени времето и труда, който си отделила“, се казва в обратното писмо до деветгодишната Ася. \r\n \r\n Тереза Герова", "date": "2019.09.17", "title": "„Слободен печат“ (Македония): Момиче от Сараево изпрати писмо до британската кралица – и получи отговор"}
{"url": "http://www.focus-news.net/news/2019/09/17/2699644/lyubomir-hristov-kmet-na-shumen-ostavyame-dobro-nasledstvo-vav-finansovo-otnoshenie-ima-i-proekti-chiyato-realizatsiya-predstoi.html", "text": "Оставяме добро наследство във финансово отношение, имаме и подготвени проекти, които предстоят да се реализират в културна инфрастуктура - Младежки дом, Летен театър, започва изграждане на социални жилища в кв. „Тракия“, утре представяме проекта за Дома в Лозево. Оставяме добро наследство, само на тези, които дойдат след нас да им се работи. Това заяви кметът на Шумен Любомир Христов, който отчете пред журналисти 4-годишният си мандат, предаде репортер на  Радио „Фокус“-Шумен . Той даде добра оценка за работата на своя екип и общинската администрация. „Мисля, че това е реалистична и точна оценка. Считам, че изпълнихме програмата, за която поехме обещание преди 4 години, а хората ще дадат своята оценка на 27 октомври“, каза Любомир Христов. Като най-голям успех кметът на Шумен отчете върнатите 31 млн. лв. от наследения от предходния мандат дълг в размер на 35 млн. лв., изградената многофункционална спортна зала „Арена Шумен“, както и привличането на над 21 инвеститори в Индустриалния парк на Шумен.  \r\n„Това е нещо, което гражданите ще го почувстват след години, защото там, където има индустрия, където има бизнес, има и живот в този град, има средства за култура, за спорт, за всякакви мероприятия. Това искахме – да възродим бизнеса. Вярвам, че Шумен ще стане индустриален център на Североизточна България“, каза още Любомир Христов. Той посочи, че не е успял да накара общинската администрация да работи така, както той би желал и тя все още е длъжник на гражданите. „Работим в посока да намалим времето за административни услуги и обслужването на граждани да стане на едно гише, обновихме етажа, където се помещава общинската данъчна служба и информационния център за обслужване на гражданите, но има какво още да се промени в интерес на хората“, каза още Любомир Христов. \r\nИвелина ИВАНОВА", "date": "2019.09.17", "title": "Любомир Христов, кмет на Шумен: Оставяме добро наследство във финансово отношение, има и проекти, чиято реализация предстои"}
{"url": "http://www.focus-news.net/news/2019/09/17/2699637/senzorna-staya-be-otkrita-v-ou-p-r-slaveykov-v-burgas.html", "text": "Сензорна стая бе открита в ОУ „П. Р. Славейков“ в Бургас, предаде репортер на  Радио „Фокус“-Бургас . Училищната стая е първата подобна на територията на областта и е насочена към учениците със специални образователни потребности – има за цел да благоприятства тяхното обучение чрез метода на играта. Сензорната стая е ремонтирана и оборудвана със средства, дарени от родителите на ученици от училището, както и със съдействието на Училищното настоятелство. По време на днешното откриване присъстваха Веселина Таралова, директор „Образование и демографски въпроси” към Община Бургас, ръководството на Основно училище „П. Р. Славейков“, членове на училищното настоятелство, учители, родители и ученици.  \r\nАрхиерейският наместник отец Севастиян отслужи водосвет и благослови всички присъстващи по повод днешния ден, в който Православната църква почита светите Вяра, Надежда, Любов и майка им – София. \r\nМария ПОПЧЕВА", "date": "2019.09.17", "title": "Сензорна стая бе открита в ОУ „П. Р. Славейков“ в Бургас"}
{"url": "http://www.focus-news.net/news/2019/09/17/2699646/premierat-boyko-borisov-blagoevgrad-simitli-rila-kocherinovo-i-boboshevo-veche-imat-regionalno-depo-koeto-shte-obsluzhva-i-pette-obshtini-za-sledvashtite-100-godini.html", "text": "Благоевград, Симитли, Рила, Кочериново и Бобошево вече имат регионално депо, което ще обслужва и петте общини за следващите 100 години. Това каза пред журналисти министър – председателят Бойко Борисов, който инспектира дейностите, свързани с изграждането на регионално депо за отпадъци, където по-рано днес се състоя официално откриване на I етап по проекта, предаде репортер на  Радио „Фокус“ – Пирин . Премиерът обясни, че по-рано днес е бил в Петрич, където е посетил античен град Хераклея Синтика. Борисов заяви, че е останал много впечатлен от видяното, както и от това, че водопроводът на обекта е на над 2 400 години. „2 400 години водопроводната и канализационната система на обекта не е мръднала. А ако това депо изкара 100 години, то пак ще сме доволни. Тук искам да благодаря на всички кметове – чужди и наши, че 5 общини по най-съвременен начин се обединиха за изграждането на модерно депо“, каза още Борисов. Министър – председателят добави, че за изграждането на депото са били отделени средства, както от Бюджета, така и от Европейските програми, също и от ПУДООС.  „Направено е и продължава да се прави“, допълни Борисов. Кметът на Община Благоевград д-р Атанас Камбитов и кметът на Община Симитли Апостол Апостолов, които също присъстваха на инспекцията от своя страна заявиха, че с изграждането на това депо се решава най-големият проблем и за петте общини, включени в проекта. „В София много обичат да приказват, но ако бяхме направили това, то тези пет общини, включително и Благоевград щяха да фалират, защото глобите са такива, че собствените приходи на общините щяха да отиват за плащане на глоби, така че мисля днешния ден е добър за Благоевград“, отбеляза Борисов. Той заяви, че години наред е водил преговори с кметовете и на петте общини, за да може днес депото да бъде факт. „Но днес, щом имаме този резултат, нещата са добре. Минах, за да видя и автомагистрала „Струма“. Строителните дейности вървят с пълна сила. Има над 150 машини и около 200 – 300 работника. Правим заводи в Петрич, сега е ред и на Благоевград“, обясни Борисов.  \r\nЛивия НИНОВА", "date": "2019.09.17", "title": "Премиерът Бойко Борисов: Благоевград, Симитли, Рила, Кочериново и Бобошево вече имат регионално депо, което ще обслужва и петте общини за следващите 100 години"}
{"url": "http://www.focus-news.net/news/2019/09/17/2699652/kmetat-yordanka-fandakova-shte-proveri-izgrazhdaneto-na-detska-gradina-v-rayon-novi-iskar-na-18-septemvri.html", "text": "Кметът на София Йорданка Фандъкова ще провери на 18 септември в 10.00 часа изграждането на детска градина в район Нови Искър, кв. Курило, ул. „Варна“ 1. Това съобщиха от пресцентъра на  Столична община .", "date": "2019.09.17", "title": "Кметът Йорданка Фандъкова ще провери  изграждането на детска градина в район Нови Искър на 18 септември"}
{"url": "http://www.focus-news.net/news/2019/09/17/2699651/anatoliya-todorova-kashta-muzey-aleko-konstantinov-za-da-izrasnem-bayganyovshtinata-si-e-neobhodimo-da-promenim-nachina-si-na-mislene.html", "text": "За да израснем байганьовщината си е необходимо да променим начина си на мислене. Това каза за предаването  „Легенди за България“  на  Радио „Фокус“  уредникът на къща-музей „Алеко Константинов“ в Свищов Анатолия Тодорова. Според нея има още какво да се желае в тази насока. Именно заради това произведението на Алеко Константинов „Бай Ганьо“ е актуално и днес. Тодорова припомни, че в музея се пази сърцето на писателя и общественик,пазят се и дрехите, с които е бил облечен по време на убийството, една от пушките, с които е стреляно, както и негови лични вещи. Музеят пази още първото издание на пътеписът „До Чикаго и назад“ и първото издание на „Бай Ганьо“ от 1895 г. Институцията съхранява и снимки на семейството на писателя. Уредникът на музея разказа, че Константинов няма наследници, а последната му жива роднина е сестра му Веселина, която умира от туберкулоза. Тя припомни девизът му, който гласи: „Свобода, честност и любов“. Алеко Константинов е основоположникът на организираното туристическо движение в България. На 27 август 1895г. се извършва първото изкачване на Черни Връх. В него участват 300 души, уточни Тодорова. Щастливецът прави списък на всички участници в изкачването. До ден днешен той е част от експозицията на къща-музей „Алеко Константинов“ в Свищов. 25 души от всички участници в изкачването са от Свищов. Сред тях е и създателят на българската карикатура Александър Божинов, който в онези години е бил ученик, каза още тя. \r\nБиляна БОЗИНАРЕВА", "date": "2019.09.17", "title": "Анатолия Тодорова, къща-музей „Алеко Константинов“: За да израснем байганьовщината си е необходимо да променим начина си на мислене"}
{"url": "http://www.focus-news.net/news/2019/09/17/2699645/tass-severen-potok-2-e-postroen-na-81-protsenta.html", "text": "Руският енергиен гигант „Газпром\" е положил 1989 км от газопровода „Северен поток-2\" по дъното на Балтийско море, строителството е завършено с 81%, предава  TACC , като се позовават на съобщение от компанията. \r\n„Строителството на газопровода „Северен поток-2 \"продължава. Към днешна дата 1989 км от газопровода са положени по дъното на Балтийско море – това са около 81% от общата му дължина\", се казва в съобщението на холдинга. \r\nПроектът „Северен поток-2\" включва изграждането на два газопровода с общ капацитет за транспортиране на 55 милиарда кубически метра газ годишно от брега на Русия през Балтийско море до Германия. Цената му е 9,5 милиарда евро, пускането в ескплоатация на газопровода се очаква преди края на 2019 г. Европейските партньори на „Газпром“ в проекта са германските Uniper и Wintershall, австрийската OMV, френската Engie и англо-холандската Shell. Те финансират 50% от проекта. \r\n \r\n Тереза Герова", "date": "2019.09.17", "title": "ТАСС: „Северен поток-2“ е построен на 81 процента"}
{"url": "http://www.focus-news.net/news/2019/09/17/2699650/13-registratsii-za-uchastie-v-izbora-za-kmet-na-obshtina-sa-podadeni-v-obshtinska-izbiratelna-komisiya-kyustendil.html", "text": "13 регистрации за участие в избора за кмет на община са подадени в Общинска избирателна комисия – Кюстендил. Това съобщиха за  Радио „Фокус” – Кюстендил  от Общинска избирателна комисия – Кюстендил. 17 са регистрациите за  общински съветници и 18 за кметове на кметства. Сред регистрациите има на коалиции – 3, на местни коалиции – 4, на инициативни комитети – 6,на политически партии – 9. Единият от инициативните комитети е за издигане кандидатурата за общински съветник, един е за кмет на Община Кюстендил, а останалите са за кметове на селата Николичевци, Соволяно, Богослов и Копиловци. \r\nВенцеслав ИЛЧЕВ", "date": "2019.09.17", "title": "13 регистрации за участие в избора за кмет на община са подадени в Общинска избирателна комисия – Кюстендил"}
{"url": "http://www.focus-news.net/news/2019/09/17/2699636/the-times-of-israel-izbiratelnata-aktivnost-v-izrael-do-12-chasa-e-268.html", "text": "Избирателната активност на изборите в Израел е 26,8% до 12:00 часа, което е с 2 пункта повече в сравнение с априлския парламентарен вот, съобщи началникът на Централната избирателна комисия на Израел Орли Адас, цитиран от  The Times of Israel . \r\nТези 2% повече от априлските 24,8% към този час са „впечатляваща тенденция“, оцени Адас. \r\nПоследната цифра означава, че 1 713 936 избиратели вече са гласували, според данните на комисията, получени от доклади от 8 652 избирателни секции, около 80% от общия брой, както и проучване на 513 представителни секции в цялата страна. \r\n \r\nПревод и редакция:", "date": "2019.09.17", "title": "The Times of Israel: Избирателната активност в Израел до 12 часа е 26,8%"}
{"url": "http://www.focus-news.net/news/2019/09/17/2699653/vavezhda-se-alternativen-marshrut-za-avtobusna-liniya-20-v-stara-zagora-do-petak.html", "text": "Въвежда се алтернативен маршрут за автобусна линия №20 в Стара Загора до петък. Това съобщиха от пресцентъра на  Общината . Във връзка с изпълнението  на строително-монтажни работи на кръстовището на ул. „Генерал Столетов“ и бул. „Крайречен“, движението на автобусна линия № 20 ще се обслужва по следния маршрут: ул. „Генерал Столетов“, ул. „Ангел Кънчев“, ул. „Христина Морфова“, ул. „Хан Тервел“ и обратно. Няма да бъде изпълнявана спирка „Електротехникум“. \r\nКръстовището ще бъде затворено от днес до 20 септември (петък) включително.", "date": "2019.09.17", "title": "Въвежда се алтернативен маршрут за автобусна линия №20 в Стара Загора до петък"}
{"url": "http://www.focus-news.net/news/2019/09/17/2699654/rektorat-na-mu-varna-prof-d-r-krasimir-ivanov-shte-otkrie-na-19-septemvri-novite-zali-za-simulatsionno-obuchenie-po-dentalna-meditsina.html", "text": "На 19 септември 2019 г. в 11.30 часа във Факултета по дентална медицина ректорът на МУ - Варна проф. д-р Красимир Иванов ще открие новите зали за симулационно обучение по дентална медицина. На събитието ще присъстват министърът на образованието и науката Красимир Вълчев и кметът на Варна г-н Иван Портних.  \r\nСъбитието ще се състои в зала 211, ет. 2 на Факултета по дентална медицина, Варна, бул. „Цар Освободител“ 84.", "date": "2019.09.17", "title": "Ректорът на МУ - Варна проф. д-р Красимир Иванов ще открие на 19 септември новите зали за симулационно обучение по дентална медицина"}
{"url": "http://www.focus-news.net/news/2019/09/17/2699658/ria-novosti-vladimir-putin-zayavi-che-schita-izrael-za-ruskoezichna-darzhava.html", "text": "Почти два милиона рускоезични граждани живеят в Израел и ние в Русия смятаме Израел  за рускоезична държава, заяви руският президент Владимир Путин, изказвайки се на конгрес на фондацията „Керен Ха –йесод“, провеждащ се в Москва, цитира думите му  РИА Новости \r\n\"Гражданите на Русия и Израел са свързани чрез семейства, родство, приятелство. Това е такава истинска семейна мрежа, без преувеличение Ви казвам. Почти два милиона рускоезични граждани на Израел живеят в тази страна. Ние считаме Израел за рускоезична държава\", каза Путин. \r\n\"Бих искал да подчертая колко важно е да засилим нашите двустранни търговски и икономически връзки. През 2018 г. търговията между Русия и Израел се увеличи с 9%, абсолютните стойности все още са много скромни някъде около 3 милиарда, но сме сигурни в близко бъдеще време, можем да направим много, за да продължим напред “, заяви руският президент. \r\nТой благодари на еврейските организации за опазването на историята и борбата с изкривяването й, подчертавайки, че почти никой друг не е направил това. \r\n„Когато срещаме негативни явления, опити да се преразгледат резултатите от Втората световна война, да се изкриви историята, от една страна съм доволен, а от друга тревожен, че трябва да отбележа, че почти единствените организации, които публично се противопоставиха на всички тези опити, са еврейски организации в Европа, включително в балтийските страни. Разбира се, винаги мисля за това с благодарност, но е жалко, че са само те\", изрази съжаление Путин. \r\nТой категорично смята, че преразглеждане на резултатите от Втората световна война е неприемлив: \r\nПозициите на Русия и Израел са еднакви - считаме за напълно неприемливи всякакви опити за преразглеждане на резултата от войната, изкривяване на истината, оправдаване на фашизма и неговите слуги. Колкото по-далеч от нас са събитията от Втората световна война, толкова по-голяма е нашата отговорност - както държавна, така и лична - да гарантираме, че горчивите й уроци и подвизи никога не са забравени \", каза Путин. \r\n \r\n  Юлиян Марков", "date": "2019.09.17", "title": "РИА Новости: Владимир Путин заяви, че счита Израел за рускоезична държава"}
{"url": "http://www.focus-news.net/news/2019/09/17/2699656/dzhema-grozdanova-balgariya-e-tvard-privarzhenik-na-integratsiyata-na-albaniya-v-es.html", "text": "България е твърд привърженик на интеграцията на Албания в Европейския съюз (ЕС) и споделя позицията, че страната скоро трябва да получи дата за начало на преговори. Това заяви председателят на Комисията по външна политика в Народното събрание Джема Грозданова на среща с председателя на Комисията по външна политика на парламента на Албания Мими Кодели, съобщиха от пресцентъра на  Народното събрание .  \r\nДелегация, водена от председателя на външната комисия на албанския парламент, е на двудневно посещение в България по покана на председателя на Комисията по външна политика на Народното събрание Джема Грозданова. На 17 септември гостите имаха поредица от срещи в българския парламент.  \r\nБългария е важен фактор в процеса на разширяване на ЕС, подчерта Джема Грозданова и припомни, че интеграцията на страните от Западните Балкани беше един от основните приоритети на Българското председателство на Съвета на ЕС. Срещата на върха ЕС – Западни Балкани, проведена в София през май 2018 г., потвърди бъдещето на региона като неразделна част от ЕС, посочи Джема Грозданова. Тя добави, че България подкрепя и насърчава страната да продължи и задълбочи започнатите реформи в петте ключови области – публичната администрация, съдебната реформа, правата на човека, борбата срещу корупцията и организираната престъпност.  \r\nПризнаването на българското национално малцинство показа готовността на Албания да изпълнява критериите за откриване на преговорния процес с ЕС, подчерта председателят на Комисията по външна политика. Джема Грозданова посочи, че България оценява положително и усилията на Тирана в областта на съдебната реформа, устойчивите резултати в борбата с организираната престъпност и корупцията. В тази връзка България категорично подкрепя започването на преговори за членство с Албания, както и с Република Северна Македония през октомври тази година, добави тя.  \r\nБлагодарим за подкрепата на България за интеграцията на Албания към ЕС и за това, че по време на Българското председателство издигнахте глас и заговорихте за процеса на разширяване на ЕС, обърна се към българските парламентаристи Мими Кодели. Албания много цени направеното от България, подчерта тя. Европа има нужда от нас, присъединяването на Албания към ЕС ще допринесе за по-голямата сигурност и стабилност на целия Съюз, заяви Мими Кодели.  \r\nЗаместник-председателят на Народното събрание Кристиан Вигенин изрази задоволство, че първата му официална среща след избирането му на поста е именно с парламентаристи от Албания. В своята работа на различни позиции винаги съм фокусирал вниманието си на сътрудничеството между балканските страни и интеграцията на страните от Западните Балкани към ЕС, посочи той. В българския парламент има консенсус и всички политически сили желаят страните от региона да станат членки на ЕС, подчерта Кристиан Вигенин. Според него кризата на доверие в институциите на ЕС до голяма степен е преодоляна, което е добър знак към страните от Западните Балкани.  \r\nНа срещите в Народното събрание бяха обсъдени различни аспекти от двустранните отношения. Беше подчертано, че за по-активното сътрудничество в редица сфери би спомогнало развитието на интензивен парламентарен диалог. Бе посочена и необходимостта да се намерят начини и форми за засилване на икономическите връзки, за създаване на действащо секторно сътрудничество в областите на образованието и науката, социалната сигурност, младежта и спорта.  \r\nЕвропейската перспектива за Албания беше основна тема на срещата на албанските гости с ръководството на Комисията по европейските въпроси и контрол на европейските фондове. Председателят на комисията Драгомир Стойнев отбеляза, че България подкрепя бъдещото членство на Албания в Европейския съюз и е готова да съдейства в процеса по присъединяване. Ние оценяваме високо усилията на страната да отговори на изискванията и критериите за пълноправно членство и пример за това са реформите в съдебната система и борбата с корупцията, добави Драгомир Стойнев и увери, че България ще настоява за по-бърз процес по присъединяване.   \r\nПрез 2020 г. Албания ще председателства ОССЕ, сигурни сме в успеха на председателството, отбеляза председателят на Комисията по европейските въпроси и увери гостите, че Албания може да разчита на подкрепата на България.  \r\nНие се чувстваме част от Европа, но имаме още какво да научим от европейските демокрации, отбеляза Мими Кодели. Ние трябва да изпълним поставените критерии, предприели сме реформи в съдебната система и в борбата с корупцията, което означава, че сме на правилния път, допълни още тя.  \r\nДрагомир Стойнев заяви, че страната ни оценява високо приетия закон за признаване на малцинствата, която по думите му е голяма стъпка напред в европейското развитие на Албания.  \r\nРазвитието на европейската сигурност и сигурността на Западните Балкани обсъдиха председателят на Комисията по отбрана ген. Константин Попов и Мими Кодели. Настоящата динамика на международната сцена изисква задълбоченост и адекватност по отношение на отбраната и въоръжените сили, заяви ген. Константин Попов. Той допълни, че в България процесите се следят задълбочено и се полагат големи усилия за осигуряване на необходимата финансова подкрепа за сектора на отбраната.  \r\nВ програмата на посещението е предвидена среща с министъра на външните работи Екатерина Захариева.  \r\nНа 18 септември 2019 г. председателят на Комисията по външна политика на парламента на Република Албания Мими Кодели ще разговаря с министъра на отбраната Красимир Каракачанов.", "date": "2019.09.17", "title": "Джема Грозданова: България е твърд привърженик на интеграцията на Албания в ЕС"}
{"url": "http://www.focus-news.net/news/2019/09/17/2699655/ministar-neno-dimov-otkri-novata-sistema-za-upravlenie-na-otpadatsite-na-region-blagoevgrad.html", "text": "Министърът на околната среда и водите Нено Димов и кметът на Благоевград Атанас Камбитов днес откриха новата регионална система за управление на отпадъците за регион Благоевград. Новото съоръжение е в землището на с. Бучино и ще обслужва Благоевград и съседните общини Симитли, Рила, Кочериново и Бобошево. Това съобщиха от  Министерството на околната среда и водите . \r\nПо проекта са отпуснати над 17 млн. лв. от Предприятието за управление на дейности по опазване на околната среда (ПУДООС) и допълнителни средства от Министерство на финансите, подчерта министър Димов. Той благодари за положените усилия по реализацията му. „Само преди няколко месеца проектът изглеждаше пред провал. Но кметовете от общините, които ще се възползват от придобивката, положиха изключително много усилия и трябва да се отчете тяхната гъвкавост и упоритост, за да може депото да съществува. Трябва да отбележим и помощта на експертите от ПУДООС. Това може би е доказателство, че когато администрациите решат, че работата трябва да бъде свършена, това се случва“, посочи министър Димов. Той отбеляза, че сложността на проекта идва оттам, че успоредно с изграждането на новата система се рекултивира и старото сметище и това е добър пример и за други кметове в бъдеще.Нено Димов подчерта, че вече са изградени всички 53 регионални системи за управление на отпадъците в България, като само за Дупница проектът е още в процес на реализация. „Това ни даде възможност в края на 2018 г. да отчетем затваряне на 113 стари общински депа, за които България беше осъдена от съда на ЕС и да не плащаме санкции. Така усилията имат не само ясен икономически ефект, но осигуряват и по-здравословна околна среда“, каза още министър Димов.„Днес може би е решен един от най-сериозните проблеми на Благоевград и на съседните общини. Ако не бяхме реализирали депото, общините ни щяха да фалират. Санкциите са 3-4 пъти повече от това, което плащахме до момента на други депа“, отбеляза кметът Атанас Камбитов. Министър Димов и кметът Камбитов направиха и първата копка на изграждането на допълнителна инфраструктура на депото - инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци. Общият размер на инвестицията по проекта е близо 12 млн. лв., от които финансирането по Оперативна програма „Околна среда“ 2014-2020 г. е близо 9 млн. лв. Целта е намаляване на количеството депонирани битови отпадъци чрез осигуряване на допълнителен капацитет за предварително третиране на смесено събрани битови отпадъци. От успешното изпълнение на дейностите по проекта ще се възползват 98 хил. жители.„При капацитет от 177 хил. тона на новата система за управление на отпадъците, ако 25 хил. тона минават през сепариращата и компостиращата инсталация, животът на това депо ще се увеличи двойно и тройно, а отпадъците ще се превръщат в компост, в гориво, което може да се използва отново. ЕС и ние наричаме това „кръгова икономика“ - когато отпадъците носят полза и добавена стойност, а не увреждане на околната среда“, каза министърът. Той посочи, че европейската политика си поставя за цел след 10-15 години не повече от 10% от отпадъците да се депонират. „Това е добра посока, а целите – амбициозни“, коментира министър Димов.Реализацията на проектите за изграждането на системи за управление на битовите отпадъци, част от които са регионалните депа, се регламентира от  Директива 1999/31/ЕО относно депониране на отпадъците. В съответствие с изискванията ѝ е планирано изграждането на регионални системи, които да обхванат управлението на отпадъците в страната. Системите включват съоръжения за предварително третиране, инсталации за компостиране на биоразградими отпадъци и депа за неопасни отпадъци за обезвреждане на остатъчната фракция.", "date": "2019.09.17", "title": "Министър  Нено Димов откри новата система за управление на отпадъците на регион Благоевград"}
{"url": "http://www.focus-news.net/news/2019/09/17/2699660/predsedatelyat-na-pes-sergey-stanishev-v-skopie-pes-s-kategorichna-podkrepa-za-zapochvane-na-pregovorite-s-es-prez-oktomvri.html", "text": "ПЕС с категорична подкрепа за започване на преговорите с ЕС през октомври.Правителството на Заев изпълни ангажиментите си, на ход е Съветът. Това съобщиха от пресцентъра на  ПЕС . \r\n„От името на социалистите в Европа, предадох на премиера Заев категоричната подкрепа за започване на преговорите за членство в ЕС през октомври. Северна Македония, водена от лявото правителството, извървя дълъг път на тежки политически реформи и в рамките на две години постигна забележителен напредък. Той беше оценен и от Европейската комисия, която поднови препоръката за започване на преговори с Македония, след като тя беше отнета по време на мандата на Груевски.\"         \r\nТова заяви президентът на ПЕС Сергей Станишев в Скопие, където проведе срещи с премиера на Северна Македония Зоран Заев, както и с министъра на отбраната и зам.-председател на СДСМ Радмила Шекеринска.  Посещението е месец преди заседанието на външните министри на държавите от ЕС, които трябва да дадат зелена светлина на преговорния процес. \r\n„Малцина лидери остават в историята. Но Зоран Заев и Алексис Ципрас със сигурност ще бъдат записани в нея. Те платиха висока политическа цена и направиха немислимото, разрешавайки спор, продължаващ с десетилетия. Подписването на Договора за добросъседство с България, след повече от 10 години протакане от страна на Груевски, също беше важна крачка към стабилността в региона. Вярвам, че е въпрос на време и Българо-македонската историческата комисия да постигне консенсус по спорните теми. Сега на ход са страните-членки и очаквам ЕС най-после да изпълни поетите ангажименти, така както направи македонското правителство. Добре знаем каква е алтернативата в случай на ново отлагане - връщане към национализма и популизма, което само ще съживи тлеещите конфликти от близкото минало.“, коментира лидерът на европейските социалисти. \r\n„Наред с реформите, необходими за покриване на критериите за членство в ЕС, кабинетът на Заев изпълни много от обещанията си към македонските граждани, днес те живеят по-добре и по-сигурно. Лявото правителство провежда истинска социална политика и не е случайно, че има повишаване на минималната и средната работна заплата в страната, спад на безработицата с 10%, мерки за младите. Важни са и реформите в съдебната система, във взаимодействие с ЕК. В Северна Македония вече няма усещането, че е възможно някой да е над закона. Това ме радва и искрено поздравявам нашите партньори от СДСМ за този успех. Защото недалеч е времето, в което като президент на ПЕС, идвах да ги подкрепя на огромния опозиционен митинг. Днес виждам, че освен тежката политическа отговорност да придвижат страната си напред, те успешно носят и тази на изпълнените предизборни ангажименти. \r\nПЕС решително ще подкрепи СДСМ в предстоящите парламентарни избори през 2020 г. Обмисляме голяма конференция, посветена на Югоизточна Европа с домакинството на Скопие.“, заключи Станишев.", "date": "2019.09.17", "title": "Председателят на ПЕС Сергей Станишев в Скопие: ПЕС с категорична подкрепа за започване на преговорите с ЕС през октомври"}
{"url": "http://www.focus-news.net/news/2019/09/17/2699662/donald-tusk-makedoniya-napravi-vsichko-koeto-se-ochakvashe-ot-neya-za-priem-v-es.html", "text": "След днешната среща с министър-председателя Зоран Заев председателят на Европейския съвет Доналд Туск заяви, че Македония е направила всичко, което се очаква от нея през изминалия период за присъединяване към Европейския съюз. Туск отбеляза, че страната се е справила с политическата криза от миналото много добре, по демократичен начин, цитира думите му македонският вестник  “Нова Македония“ \r\n„Усилията на вашата страна през последните няколко години бяха забележителни. Претърпяхме една от най-тежките миграционни кризи. Това беше труден тест и период на действие, вашата страна се справи по-добре от много страни. Относно политическата криза намерихте решения, базирани на демократични принципи. Със споразуменията с България и Гърция станахте шампиони. Това, което сте направили, е международно признато и не трябва да бъде разбрано погрешно от ЕС“ каза Туск. \r\nПредседателят на Европейския съвет подчерта, че лидерите на ЕС са обещали през октомври да направят ясно изявление относно присъединяването на Македония към ЕС. \r\n„Казах, че през юни вашата страна направи всичко, което се очаква през последните две години, за да започне преговори за присъединяване към ЕС. Това продължава да е твърдата ми позиция. Искам да бъде кристално ясно, че в Брюксел няма съмнение относно  върховенство на закона и борбата срещу корупцията във вашата страна. Но всеки може да оспори това по всяко време и ние знаем, че вашето правителство има ясна позиция по въпроса със Специализираната прокуратура“, каза Туск. \r\nТой заяви, че Македония трябва да остане във фокуса на присъединяването към ЕС, но е необходимо и търпение. \r\n„Не се съмнявам, че тази страна притежава качества. Скопие е най-доброто място, където бих искал да поканя лидерите на ЕС“, каза председателят на Европейския съвет. \r\n \r\n  Юлиян Марков", "date": "2019.09.17", "title": "Доналд Туск: Македония направи всичко, което се очакваше от нея за прием в ЕС"}
{"url": "http://www.focus-news.net/news/2019/09/17/2699648/reuters-partiynite-lideri-v-ispaniya-s-posledni-opiti-da-formirat-pravitelstvo-predi-iztichaneto-na-krayniya-srok.html", "text": "Действащият премиер на Испания Педро Санчес проведе редица телефонни разговори с лидерите на партии в страната във вторник, в опит да излезе от политическия застой и да избегне четвърти парламентарни избори за последните четири години, предава  Reuters . \r\nНо неназован източник на британската агенция, запознат с хода на преговорите, се съмнява в шансовете да се постигне договорка. \r\nЧетвъртата по големина икономика на еврозоната е в политически вакуум след нерешителните избори през април, в които Социалистическата партия на Санчес спечели най-много места, но не успя да осигури мнозинство. \r\nНо тъй като крайният срок за формиране на правителство наближава - и ако парламентът не потвърди Санчес като премиер до следващия понеделник, Испания ще проведе още един вот през ноември – политическото маневриране засили скоростта си, отбелязва „Ройтерс“. \r\nЛидерът на социалистите е позвънил на лидера на дясноцентристката „Сиудаданос“, лидера на ляво-популистката „Унидас Подемос“ Пабло Иглесиас и лидера на дясноцентристката „Народна партия“ Пабло Касадо, за да научи дали има вероятност да подкрепят кандидатурата му да бъде потвърден като министър-председател, съобщава източник от неговата фракция. \r\n„Амбицията на Педро Санчес е да формира законодателната власт, без да се налага да ходи на избори“, каза източникът. \r\nПартийните лидери обаче прекараха повече време публично да се обвиняват един друг за безизходицата, отколкото в преговори през последните месеци, а източникът, близък до разговорите, поставя под съмнение шансовете за сделка в последните дискусии. \r\n„Искаше да покаже, че са се опитвали до края“, казва събеседникът на агенцията. \r\nВ хода на телефонния им разговор, Иглесиас е казал на Санчес, че не е променил позицията си и че ако действащият премиер не се съгласи на пълноправна коалиция, той няма да го подкрепи, съобщават източници и от Социалистическата партия и от „Унидас Подемос“. \r\nСанчес от месеци казва, че Подемос ще бъде неговият предпочитан партньор, но отхвърли идеята за подобна коалиция. \r\nМеждувременно Касадо отново повтори нежеланието си да подкрепи Санчес като премиер, заяви източник от социалистите. \r\n \r\nПревод и редакция:", "date": "2019.09.17", "title": "Reuters: Партийните лидери в Испания с последни опити да формират правителство преди изтичането на крайния срок"}
{"url": "http://www.focus-news.net/news/2019/09/17/2699661/v-srok-se-izpalnyavat-stroitelnite-deynosti-na-izgrazhdashtiya-se-po-patya-za-selo-ovoshtnik-spa-kompleks.html", "text": "В срок се изпълняват строителните дейности на изграждащия се по пътя за село Овощник Спа – комплекс, стана ясно по време на посещение на кмета Галина Стоянова на строителната площадка на обекта.Това предаде кореспондент на  Радио „Фокус” . Целта на посещението бе общинското ръководство да де запознае с етапа, на който се намират строителните дейности в обекта.Комплексът предвижда добре развита балнеология и спа – център. Очаква се той да бъде пуснат в експлоатация в началото на 2021 година. Инвеститорите поясняват, че това е много голям комплекс, на който фундамента и всяка останала плоча е от порядъка на 9 хиляди метра разгъната застроена площ.  \r\nНовият спа – комплекс ще бъде разположен на мястото на някогашния профилакториум, от северната страна на съществуващия „Аквапарк” по пътя за село Овощник. Площадката на комплекса е 41,5 дка, хотелската сграда ще бъде разположена в северната част, като основният подход ще бъде от страна на съществуващото летище, като ще бъде изграден нов път. Под хотела, от южната страна ще бъде създадена богата паркова среда, като ще бъдат запазени в голяма степен и съществуващите дървесни видове. Източно от хотелската база ще бъдат изградени четири външни басейна, с различна температура, сред които детски, атракционен и басейн с възможност за използване през зимата, както и различни атракционни към тях. Източно от басейните са предвидени спортни игрища с бани и тоалетни. Югоизточно ще бъде разположена още една сграда – външен ресторант, който ще може да се ползва и от външни посетители, и от гостите на комплекса.Специфично за комплекса е, че стаите ще бъдат с габарити по – големи от стандартните, за да има условия за възстановяване на туристите. Ще бъдат изградени 260 стаи – единични, двойни, луксозни, като всяка една от тях няма да бъде по – малка от 45 квадрата. Общият капацитет на бъдещия хотел ще бъде до 700 души. Предвидени са 266 паркоместа, като 30 от тях са за електроавтомобили, за които ще бъдат осигурени зарядни станции и на външния паркинг, и в подземния гараж на сградата, чийто капацитет е 68 паркоместа. Комплексът ще разполага със 7 конферентни зали, голям основен ресторант в хотелската сграда, балнеология и спа – център със сериозната площ от 1500 кв. метра. Сградата ще бъде климатизирана, като освен това ще има вентилационна система за пресен въздух в хотелските стаи. Хотелът ще бъде петзвезден. „ Почти няма такава сграда в Европа”, твърди проектантът на сградата арх. Георги Цикалов. Предвижда се в този комплекс да работят близо 250 души, като някои от тях близо 50 души или семейства ще бъдат подсигурени да живеят в комплекса. Идеята е от цяла България да бъдат привлечени  добрите специалисти в този бранш. \r\nИнвеститорите поясниха, че самият обект може би ще възлезе на около 50 милиона лева, които ще бъдат осигурени с кредит.  \r\nКъм момента се водят преговори за туристи от Швеция и Швейцария, които да бъдат и първите посетители на комплекса. Вече има и направени  заявки. „Благодарение на разбирането от страна на Община Казанлък, ние ще успеем да спазим сроковете, тъй като имаме разбиране от тяхна страна във всяко едно отношение”, категорични са инвеститорите. \r\nСлавяна ГАЙДАРОВА", "date": "2019.09.17", "title": "В срок се изпълняват строителните дейности на изграждащия се по пътя за село Овощник Спа – комплекс"}
{"url": "http://www.focus-news.net/news/2019/09/17/2699649/dve-detsa-sa-zaginali-pri-patni-intsidenti-ot-nachaloto-na-godina-vav-varna.html", "text": "Две деца са загинали при пътни инциденти от началото на година във Варна. Това каза на пресконференция комисар Илиян Илиев, началник на отдел „Охранителна полиция“ към на ОДМВР – Варна, предаде репортер на  Радио „Фокус“ – Варна . Единият инцидент е в парк „Приморски“, където загина малко дете, а другият смъртен случай е с дете от Румъния. Към момента няма загинали деца около училищата в града. \r\nМерки се предприемат и по отношение продажбата на алкохол и цигари на непълнолетни. Представители на полицията са провели разговори със собствениците на магазини в района на училищата, а на нарушителите ще бъде наложена глоба. Полицаи следят и непрекъснато за разпространение на наркотични вещества, като по тази линия се извършват и специализирани полицейски операции. \r\nДесислава ВАСИЛЕВА", "date": "2019.09.17", "title": "Две деца са загинали при пътни инциденти от началото на година във Варна"}
{"url": "http://www.focus-news.net/news/2019/09/17/2699665/vazstanoveno-e-dvizhenieto-po-pat-i-3-pleven-ruse-v-rayona-na-kozar-belene.html", "text": "Възстановено е движението по път I-3 Плевен – Русе в района на Козар Белене.Това съобщиха от  Агенция „Пътна инфраструктура\" . \r\n \r\nПресцентър АПИ \r\nt: 02/9173408 \r\nt: 02/9173488 \r\nt: 02/9173298 \r\nf: 02/9888132", "date": "2019.09.17", "title": "Възстановено е движението по път I-3 Плевен – Русе в района на Козар Белене"}
{"url": "http://www.focus-news.net/news/2019/09/17/2699666/vitseprezidentat-yotova-organizira-fotoizlozhba-na-amerikanets-zapechatal-spomena-za-balgarskoto-selo.html", "text": "По инициатива на вицепрезидента Илияна Йотова американският етнограф Мартин Кейниг представя в София своята фотоизложба „Ехо от Балканите. XX век: Портрети и звуци от България“. Изложбата, която се организира в партньорство с Националната галерия, включва 73 фотографии от 7 балкански държави, най-много от България. Те са събрани в голям фотоалбум, който е допълнен с 2 аудио диска с автентичен фолклор. Съставител на изложбата е известният български фотограф Иво Хаджимишев. Това съобщиха от  прессекретариата на държавния глава . \r\nПрез 60-те години на миналия век като млад хореограф Кейниг посещава няколко пъти България, за да изучава българските народни ритми. Записва песни, заснема празници, обичаи, сватби, помени, пейзажи, портрети от различни краища на България. Мартин Кейниг работи и в съседни балкански държави и колекцията му от над 4000 фотоси и стотици записи е откупена от авторитетния институт „Смитсониън“.  \r\nКейниг е човекът, открил и записал преди повече от 50 години в една класна стая на училището в Смолян изпълнението на младата Валя Балканска на „Излел е Делю хайдутин“ в съпровод на двамата гайдари Стефан Захманов и Лазар Каневски. Кейниг популяризира българската народна песен в САЩ и допринася тя да бъде избрана за златната плоча, която лети на борда на американския спътник „Вояджър 2“.  \r\nВицепрезидентът Йотова ще открие изложбата в сряда, 18 септември, в 18.00 часа в Националната галерия - Двореца. Гости на откриването ще бъдат Валя Балканска и гайдарят Петър Янев и ще изпълнят легендарната „Излел е Делю хайдутин“. Изложбата може да бъде разгледана до 17 ноември.  \r\nОт 10.00 часа на 19 септември в Изложбената зала на Националната галерия вицепрезидентът ще присъства на представянето на фотоалбума на Мартин Кейниг и краткия филм „Образи от Балканите“.", "date": "2019.09.17", "title": "Вицепрезидентът Йотова организира фотоизложба на американец, запечатал спомена за българското село"}
{"url": "http://www.focus-news.net/news/2019/09/17/2699668/kmetovete-i-kmetskite-namestnitsi-na-malkite-naseleni-mesta-na-teritoriyata-na-obshtina-kyustendil-provedoha-redovnoto-si-mesechno-saveshtanie.html", "text": "Кметовете и кметските наместници на малките населени места на територията на община Кюстендил проведоха редовното си месечно съвещание, предаде репортер на  Радио „Фокус” – Кюстендил . Основната тема беше свързана с предстоящите избори за местна власт и подготовката на изборните помещения за нормалното протичане на вота. По време на месечното съвещание кметовете на кметства обсъдиха с представителите на общинската администрация подготовката за нормалното провеждане на предстоящите местни избори на 27 октомври. До вотът през есента те трябва да извършат оглед на помещенията в които ще работят секционните избирателни комисии, трябва да проверят електрическите инсталации, осветлението, наличието на пожарогасители, а при необходимост да бъдат извършени и козметични ремонти. Кметовете ще отговарят за монтирането на тъмните стаички за гласуване, както и за получаването на избирателните кутии. \r\nВенцеслав ИЛЧЕВ", "date": "2019.09.17", "title": "Кметовете и кметските наместници на малките населени места на територията на община Кюстендил проведоха редовното си месечно съвещание"}
{"url": "http://www.focus-news.net/news/2019/09/17/2699664/vitsepremierat-ekaterina-zaharieva.html", "text": "Вицепремиерът и министър на външните работи Екатерина Захариева и посланикът на Великобритания Ема Хопкинс ще открият българо-британска изложба по случай 140 години от установяването на дипломатическите отношения между  България и Великобритания на 18 септември от 15:00 ч. в Министерството на външните работи.Това съобщиха от  Министерството . \r\nЕкспозицията, включваща експонати на посолството на Великобритания и Дипломатическия институт към МВнР, представя различни аспекти и исторически моменти от българо-британските отношения. \r\nПо време на откриването първият директор на Британския съвет в София Дейвид Стоукс ще прочете откъси от пътепис на британската пътешественичка Уинифред Гордън, пътувала по нашите земи по време на Първата световна война.  \r\nСъбитието, организирано съвместно с британското посолство, е част от серия инициативи, посветени на 140-годишния юбилей в двустранните отношения. \r\nБългария и Великобритания установяват дипломатически отношения през 1879 г. Лорд Уилям Палгрейв, дипломатически агент и генерален консул, връчва акредитивните си писма на княз Александър Батенберг на 23 юли 1879 г. България открива дипломатическо агентство в Лондон на 27 септември 1903 г. с първи дипломатически агент Димитър Цоков.", "date": "2019.09.17", "title": "Вицепремиерът Екатерина Захариеваще открие изложба по случай 140 г. от установяване на дипломатически отношения с Великобритания"}
{"url": "http://www.focus-news.net/news/2019/09/17/2699663/premierat-boyko-borisov-blagoevgrad-i-simitli-se-obediniha-za-izgrazhdaneto-na-obshta-industrialna-zona.html", "text": "Благоевград и Симитли се обединиха за изграждането на обща индустриална зона. Това каза пред журналисти министър-председателят Бойко Борисов, който инспектира дейностите по изграждането на регионално депо за отпадъци, където по-рано през деня се проведе официално откриване на I етап по проекта, предаде репортер на  Радио „Фокус“ – Пирин . Той обясни, че най-вероятно тя ще бъде изградена в района на Симитли, където вече има избран подходящ терен, а именно бившите погреби. „Тъй като имаме инвеститори се оказа, че Благоевград няма земя. Тези „честните“ преди нас са разпродали, приватизирали, купили земята и сега се оказва, че тук няма къде да се направи индустриална зона. А накрая на годината искаме да вкараме около половин милиард в индустриалните зони“, каза още Борисов. Той добави, че икономиката на България расте. В тази връзка той направи и допълнение към свое изказване, което направи по-рано днес в Петрич при откриването на нов завод.  \r\n„Правилно днес министър Владислав Горанов ми направи забележка за рецесията. Ние все още сме далеч от рецесията в Европа. Рецесия е когато минеш под нулата, а в момента ние имаме 3.5 % ръст на икономиката. Да, големите държави се „клатят“. Атаката с дроновете над рафинериите в Саудитска Арабия ще окаже влияние на цените на горивата. Днес, президентът Тръмп разблокира Федералния резерв. Проблема е огромен“, подчерта Борисов. Той подчерта, че според всички международни кредитни агенции, ръстът на икономиката в България се дължи на стабилността. Министър-председателят призова хората да не се подвеждат по-глупостите на тези, които казват, че управлението се е провалило. „Провал беше, когато Благоевград нямаше депо, провал беше, когато по време на червените управление боклуците на Благоевград се хвърляха по деретата или по старите сметища, където няма никаква екология. Но нали такива бяха времената“, посочи Борисов. Той каза още, че сега Благоевград, заедно със Симитли, Рила, Кочериново и Бобошево ще имат едно от най-модерните депа в България. \r\nСамият проект за изграждането на регионално депо край Благоевград е за близо 24 млн. лв. и се реализира с финансиране от републиканския бюджет – основно от Предприятието за управление на дейности по опазване на околна среда, както и с допълнителни средства от Министерството на финансите. Предстои още изграждане на компостираща система на стойност 12 млн. лева, осигурени по ОПОС, както и на инсталация за анаеробно разграждане на отпадъци. \r\nЛивия НИНОВА", "date": "2019.09.17", "title": "Премиерът Бойко Борисов: Благоевград и Симитли се обединиха за изграждането на обща индустриална зона"}
{"url": "http://www.focus-news.net/news/2019/09/17/2699670/kmetat-daniel-panov-i-obshtestvenitsi-byaha-nagradeni-v-kampaniyata-deset-prichini-da-ostana-v-moeto-veliko-tarnovo.html", "text": "Изложба с фотографии представи развитието на Велико Търново и облика на града през последните четири години. Експозицията бе част от популярната в цяла България кампания на вестник и агенция „Стандарт“ – „Десет причини да остана в моя град“. Това съобщиха от пресцентъра на  Община Велико Търново .  \r\nИзображенията, дело на майстори на обектива от Старата столица“, показаха живота във Велико Търново, подобряване на градската среда, на образователната, спортната, социалната и туристическата инфраструктура. Акцент бе поставен върху официалното признаване на града за историческа и духовна столица на България, както и върху големите национални празници, чествания на знакови събития от историята и почитане на паметта на бележити българи, привличащи във Велико Търново хора от цяла България и чужбина. Изложбата бе съпътствана и от церемония за награждаване на общественици, допринесли за развитието на старопрестолния град. \r\nСъбитието бе открито от главния редактор на „Стандарт“ Славка Бозукова. Тя подчерта, че Велико Търново е сред градовете, в които положителната промяна е силно изразена, а привлекателността му за млади хора и семейства е мотивирана с много повече от десет причини. Признанието на града за историческа и духовна столица е израз на това, посочи Славка Бозукова и връчи първата грамота в категория „Култура и историческа памет“. Неин носител стана кметът Даниел Панов като представител на инициативния комитет от общественици, внесли в Народното събрание предложението за официалното признание, станало факт в навечерието на 140-годишнината от Търновската конституция. \r\nДаниел Панов благодари на организаторите за инициативата. „Посрещнахме новата учебна година с ръст на учениците, увеличение на първокласниците и с над 100 деца, чиито родители са се завърнали във Велико Търново от чужбина или са дошли от други градове и области. За трета поредна година населението ни се увеличава, а това е знак, че вървим по прав път“, коментира Даниел Панов.  \r\nЗа активната обществена дейност и инициативи в подкрепа на културата и опазването на историческата памет с грамота бе отличен и Инициативен комитет „Сава Муткуров“, представляван от проф. Георги Камарашев. \r\nЦеремонията продължи с кратко слово на историка проф. Пламен Павлов, който също е сред основните инициатори за признаването на града за историческа столица. Той припомни за изключителната роля на Търново в процеса на изграждане на държавността след Освобождението. \r\nВ категория „Инвестиции“ с грамоти бяха удостоени две от най-утвърдените както в регионален, така и в национален мащаб компании, инвестирали сериозни средства в съвременни производствени бази и имащи голяма роля за икономиката на Велико Търново – „Престиж – 96“ и „Екстрапак“. Грамотите получиха изпълнителите директори Дарина Стоянова и Милен Георгиев. \r\nМного настроение внесоха малчуганите от Детска градина „Здравец“, а веднага след изпълненията последва обявяване на номинациите в категория „Образование“. С грамоти бяха удостоени Великотърновският университет „Св. св. Кирил и Методий“ и ПМГ „Васил Друмев“. Получиха ги ректорът проф. Христо Бонджолов и заместник-директорът Николай Цонев. В раздела „Спорт и здраве“ с призове бяха отличени Спортно училище „Георги Живков“ и основателят на най-голямата доброволческа организация „Търново Рънс“ Калин Василев. „Мечтаех за най-големите градове в света. Посетих ги и осъзнах, че моят град е Велико Търново. Върнах се преди пет години, а оттогава досега съм провел стотици разговори с българи, които са заминали зад граница, но мечтаят да са обратно в Търново за да бъдат с нас“, разказа Калин Василев.  \r\nВ категория „Сигурност“ с грамоти бяха удостоени Областна дирекция на МВР и Регионална дирекция „Пожарна безопасност и защита на населението“, представлявани от директорите на двете институции – главен комисар Димитър Машов и комисар Красимир Кръстев.  В раздел „Високи технологии“ призът бе за Клуба на програмистите, чийто представител бе Невен Боянов.", "date": "2019.09.17", "title": "Кметът Даниел Панов и общественици бяха наградени  в кампанията „Десет причини да остана в моето Велико Търново“"}
{"url": "http://www.focus-news.net/news/2019/09/17/2699671/ostavat-broeni-dni-do-zakrivane-na-izlozhbata-za-tutankamon-v-burgas.html", "text": "Само броени дни остават до отпътуването на една от най-впечатляващите изложби, гостували в Бургас -  \"Тутанкамон - една недовършена любовна история\". Експозицията се намира във фоайето на Държавна опера - Бургас, където ще остане до 31 септември. През следващите дни всеки може да я разгледа на преференциална цена. Това съобщиха от пресцентъра на  Община Бургас . \r\nПри групово посещение на ученици и студенти цената на единичен билет е 6 лева, като групата трябва да бъде най-малко 20 души. Ако сте жител на Бургас  - цената на пропуска е 8 лева. За целта трябва да представите лична карта, с която да удостоверите настоящия си адрес в града. \r\nЗа групово посещение на пенсионери цената на пропуска е 6 лева, като групата също трябва да наброява най-малко 20 души. Изложбата е отворена за посетители всеки ден от 10:00 до 20:00 часа. \r\nПовече от 100 експоната пресъздават с максимална точност гробницата на фараона, останал в историята като \"детето цар\". \r\nПредставените експонати са копия на автентични находки. Изработени са от компанията Horus Limited, която единствена в целия свят има издадено разрешение за това от Министерството на културата в Египет. \r\nДосега изложбата е представяна в редица страни по целия свят, но идва за първи път в България с подкрепата на Община Бургас.", "date": "2019.09.17", "title": "Остават броени дни до закриване на изложбата за Тутанкамон в Бургас"}
{"url": "http://www.focus-news.net/news/2019/09/17/2699667/premierat-boyko-borisov-rolyata-na-nashite-kmetove-e-tam-kadeto-ne-dostigat-detski-gradini-da-napravyat-novi.html", "text": "Ролята на нашите кметове е там, където не достигат детски градини, да направят нови. Това каза пред журналисти министър-председателят Бойко Борисов, който инспектира дейностите по изграждането на регионално депо за отпадъци в Благоевград, където по-рано днес проведе официално откриване на I етап по проекта, предаде репортер на  Радио „Фокус“ – Пирин . Той отбеляза, че от своя страна правителството ще помага. „Като има заводи – тогава детската градина става задължителна, за да могат жените да раждат, а след това и да работят, защото не искат да стоят вкъщи, а да се развиват. Това може да стане само, ако има къде да си оставят детето – на хубаво ново място. Ние сме малко като население, затова трябва да сме високотехнологични и да имаме високо качество на услугите“, заяви Борисов. Според него така всеки ще може да допринася за брутния вътрешен продукт. „Това е силата, всичко друга са празник приказки. Реиндустриализация на кое? Те ги откраднаха, заводите. Защо не реиндустриализират „Шкода“, „Мадара“, например, в Шумен? Защото я няма, те си я разпродадоха“, подчерта Борисов. \r\nЛивия НИНОВА", "date": "2019.09.17", "title": "Премиерът Бойко Борисов: Ролята на нашите кметове е там, където не достигат детски градини, да направят нови"}
{"url": "http://www.focus-news.net/news/2019/09/17/2699669/the-times-of-israel-feysbuk-sprya-chat-bota-na-netanyahu-zaradi-publikuvane-na-predvaritelni-rezultati.html", "text": "“Фейсбук” спря чат-бота на Бенямин Нетаняху , който контактува с посетителите на страницата на премиера в социалната мрежа - за остатъка от изборния ден, след като той незаконно сподели информация от проучвания, пише англоезичното издание  The Times of Israel . \r\nПрипомня се, че е противозаконно да се публикуват резултати от проучвания в Израел по време на изборите. \r\nГоворител на „Фейсбук“ казва: „Ние работим с представители на изборите по целия свят, за да помогнем да се гарантира законността на изборите. В нашата политика изрично се посочва, че разработчиците са длъжни да спазват всички приложими закони в страната, в която е достъпно тяхното приложение. Следователно ние спряхме дейността на бота на Нетаняху, заради нарушаването на местното законодателство, до затварянето на секциите в 22:00 часа във вторник“ \r\n„Фейсбук“ временно спря бота миналата седмица, след като той предупреди посетителите за евентуално „светско слабо ляво правителство, което разчита на арабите, които искат да унищожат всички нас - жени, деца и мъже.“ Нетаняху настоя, че не споделя това мнение за арабите и  че съобщението на бота не е написано от него. \r\nМеждувременно полицията затвори три избирателни секции в село Ярка, обитавано от друзи в северната част на Израел заради подозрения в изборни измами. \r\n„Беше получен сигнал за подозрение за фалшифициране на резултатите в три избирателни секции в село Ярка. Има подозиран опит за внасяне на пликове за гласуване в избирателните секции”, казват от полицията. \r\n„В съответствие с инструкция на регионалната избирателна комисия трите избирателни секции са затворени до приключване на разследването.“ \r\n \r\n  Юлиян Марков", "date": "2019.09.17", "title": "The Times of Israel: „Фейсбук“ спря чат-бота на Нетаняху заради публикуване на предварителни резултати"}
{"url": "http://www.focus-news.net/news/2019/09/17/2699673/stolichnata-politsiya-izdirva-zdravka-velkova-damyanova-v-neizvestnost-ot-kraya-na-may-2018-g.html", "text": "65-годишната жена с последен адрес в софийското село Широки дол е обявена за издирване по молба на нейните близки. Това съобщиха от пресцентъра на  МВР . Тя е в неизвестност от края на май 2018 г. Здравка Велкова Дамянова е с ръст около 150 см, къса бяла коса, светли очи, слабо телосложение и бяла кожа. Вероятно не носи у себе си документи за самоличност.   \r\nГражданите, които имат информация за издирваната жена, могат за сигнализират на тел. 112, 02982-71-66, 02982-71-19 или в най-близкото поделение на МВР. Анонимността им е гарантирана.", "date": "2019.09.17", "title": "Столичната полиция издирва Здравка Велкова Дамянова, в неизвестност от края на май 2018 г."}
{"url": "http://www.focus-news.net/news/2019/09/17/2699674/sport-rodzhar-federer-shte-obyavi-reshenieto-za-badeshteto-si-v-tenisa-sled-nyakolko-sedmitsi.html", "text": "Тенис: Роджър Федерер иска да играе до Уимбълдън следващата година и заяви, че след няколко седмици ще обяви решението си дали ще продължи след това. Той иска да се върне там още веднъж след запомнящия се тазгодишен финал срещу Новак Джокович. \r\nФедерер тепърва ще обяви дали 2020 ще бъде последната му година в активния тенис, но предположенията са, че ще участва на Олимпийските игри, тъй като все още няма  златен медал от олимпиада на сингъл", "date": "2019.09.17", "title": "Спорт: Роджър Федерер ще обяви решението за бъдещето си в тениса след няколко седмици"}
{"url": "http://www.focus-news.net/news/2019/09/17/2699672/kamenen-blok-s-antichen-nadpis-e-otkrit-pri-operatsiya-na-gdnp-i-odmvr-vratsa.html", "text": "Каменна колона с античен надпис е установена при специализирана полицейска операция на сектор „Престъпления, свързани с културно-исторически ценности“ от ГДНП и ОДМВР-Враца. Това съобщиха пресцентъра на  МВР . Тя е проведена на 12 септември на територията на областния град. В рамките на оперативно-издирвателните действия е установено, че в двора на арт галерия в града се намира каменен блок с двуредов античен надпис с латински букви. След консултация с експерти от Регионалния исторически музей във Враца и Националния археологически институт с музей при БАН е изяснено, че датировката на надписа е от втори век от новата ера, както и че вероятният му произход е от античния град Рациария при с. Арчар, обл. Видин, където е бил част от обществена сграда. Надписът представлява посвещение за императорското семейство – Септимий Север, съпругата му Юлия Домна и сина им Аврелий Антонин (Каракала).Блокът е предаден с протокол от собственика на галерията и е транспортиран в Регионалния исторически музей във Враца за последващи експертизи. По случая е образувано досъдебно производство за незаконно държане на антични предмети (чл. 278 от НК), материалите са предадени на окръжната прокуратура във Враца.", "date": "2019.09.17", "title": "Каменен блок с античен надпис е открит при операция на ГДНП и ОДМВР-Враца"}
{"url": "http://www.focus-news.net/news/2019/09/17/2699659/silviya-avramova-ou-p-r-slaveykov-burgas-izbrahme-da-otkriem-senzornata-staya-dnes-zashtoto-v-ideyata-i-sa-zakodirani-trite-dobrodetelya-vyarata-nadezhdata-i-lyubovta.html", "text": "Избрахме да открием сензорната стая днес, защото в идеята ѝ са закодирани трите добродетеля – вярата, надеждата и любовта. Това каза Силвия Аврамова, директор на Основно училище „П. Р. Славейков“ в Бургас по време на откриването на стаята в учебното заведение, предаде репортер на  Радио „Фокус“ – Бургас . По думите ѝ замисълът за създаване на такъв тип училищна стая се е зародил преди повече от една година.  \r\n„На този хубав празник, на който почитаме светите Вяра Надежда и Любов, ние решихме да дадем старт на нашата вече успешно реализирана инициатива – откриването на сензорната стая. Избрахме този ден, защото в цялата идея са закодирани точно тези три добродетели – Любов към учениците, които обучават, вяра – че това, което сме създали, ще подпомогне процеса на обучение, възпитание и социализация и надежда, че нашите общи усилия няма да спрат дотук и ще продължим с иновациите и дооборудването на сензорната стая“, отбеляза Аврамова.  \r\nРъководството на основното училище даде възможността всеки ученик, който има рожден ден по време на учебната година, да отбележи своя празник, като посети стаята. По думите на Диана Петкова, бивш експерт по приобщаващо образование в Регионално управление на образованието в Бургас в ОУ „П. Р. Славейков“ е създаден първият ресурсен кабинет, чието логично следствие е създаването на сензорна стая. \r\nМария ПОПЧЕВА", "date": "2019.09.17", "title": "Силвия Аврамова, ОУ „П. Р. Славейков“ – Бургас: Избрахме да открием сензорната стая днес, защото в идеята ѝ са закодирани трите добродетеля – вярата, надеждата и любовта"}
{"url": "http://www.focus-news.net/news/2019/09/17/2699678/liliya-stoycheva-direktor-na-uchilishteto-v-batanovtsi-zapochnahme-uchebnata-godina-s-obnoveni-klasni-stai-i-novo-futbolno-igrishte.html", "text": "Новата учебна година в обединеното училище в град Батановци, община Перник, е започнала с обновени класни стаи и ново футболно игрище. Това каза в интервю за предаването  „Перничани-потомците на Кракра“  на  Радио „Фокус“  директорът на учебното заведение Лилия Стойчева. „За деня на град Батановци, който отбелязваме днес, на гости при нас беше екипът на кмета на Община Перник г-жа Вяра Церовска, който откри футболно игрище, построено в двора на училището. Това е нещо, което Батановци очаква доста време. То ще бъде използвано много рационално и от учениците, и от жителите на града“, подчерта директорът. Лилия Стойчева допълни, че училището е със 135-годишна история. „Много ученици и учители са прекрачвали прага и са оставяли светла диря в летописа на училището. Демографският срив не подминава и Батановци. Тази учебна година ще се обучават 150 ученици, но ние нямаме слети паралелки. Класовете ни са пълни и се опитваме да поддържаме традициите такива, каквито са били във времето, но с обновяване и нови елементи в обучението. Училището разполага с два компютърни кабинета, които се ползват от всички“, каза тя. Традиция е участието на децата във фолклорните фестивали „Дай, бабо, огънче“, в детско-юношеския фестивал „Чичо Стоян“ в село Дивотино, „На мегдана“ в село Драгичево. „На преподавателите и на учениците бих пожелала преди всичко здраве. Всеки един миг в училище е неповторим, всеки един ден е едно ново предизвикателство. Трудна е учителската професия, но този, който я носи в сърцето си, той раздава ежедневно любовта на децата. Няма нищо по-прекрасно от това да видиш в грейналите очи на децата резултата от своя труд. Пожелавам на всички да са много здрави и наистина надеждата, вярата и любовта никога да не ги напускат. И всички да знаят, че целта – най-доброто и успехът на учениците – е обща за всички“, допълни Лилия Стойчева. \r\nРосица АНГЕЛОВА", "date": "2019.09.17", "title": "Лилия Стойчева, директор на училището в Батановци: Започнахме учебната година с обновени класни стаи и ново футболно игрище"}
{"url": "http://www.focus-news.net/news/2019/09/17/2699675/d-r-atanas-kambitov-kmet-na-blagoevgrad-v-protses-na-utochnyavane-e-dali-obshtata-industrialna-zona-sas-simitli-da-bade-samo-edna-ili-da-sa-dve-otdelni.html", "text": "В процес на уточняване е дали общата индустриална зона със Симитли да бъде само една или да са две отделни. Това каза кметът на Благоевград д-р Атанас Камбитов пред журналисти, предаде репортер на  Радио „Фокус“ – Пирин . Той обясни, че вече са водени предварителни разговори с премиерa Бойко Борисов, с министърa на икономиката Емил Караниколов и с изпълнителния директор на „Национална компания Индустриални зони“ Антоанета Барес за изграждането на обща индустриална зона за общините Благоевград и Симитли.  \r\n„В Благоевград вече има уточнен терен, има общинска земя около 400 дка. Въпрос на решение е да видим кое ще бъде по-полезно, по-ефективно и как ще се приема от партньора в лицето на „Индустриални зони“, заяви д-р Атанас Камбитов. Той обясни, че общата площ на терените в Симитли и Благоевград е около 700 дка, като е особено важно да се направи така, че земята да не бъде прекалено скъпа, защото доста инвеститори се отказват по една единствена причина, а именно - високата цена.  \r\n„Идеята е да се направи нещо, което ще бъде абсолютно достъпно. „Индустриални зони“ инвестират в инфраструктура, така че да може инвеститорът да получи нещо, което е готово и в което може да започне работа веднага“, коментира д-р Камбитов. Той посочи, че общините Благоевград и Симитли се намират на много добра географска локация, което ги прави привлекателни за инвеститорите. \r\nЛивия НИНОВА", "date": "2019.09.17", "title": "Д-р Атанас Камбитов, кмет на Благоевград: В процес на уточняване е дали общата индустриална зона със Симитли да бъде само една или да са две отделни"}
{"url": "http://www.focus-news.net/news/2019/09/17/2699680/tass-moryatsi-ot-severna-koreya-napadnaha-ruski-granichari-v-ruski-teritorialni-vodi.html", "text": "Екипажът на севернокорейска шхуна нападна руски граничари в Японско море, трима войници бяха ранени. Това съобщиха за ТАСС в Центъра за връзки с обществеността на Федералната служба за сигурност (ФСБ) на Русия, цитирани от  TACC . \r\n\"Екипажът на севернокорейска шхуна - повече от 45 души, извърши въоръжено нападение върху членове на инспекционния екип на граничния кораб. Трима военнослужещи бяха ранени с различна тежест\", заявиха от ФСБ. \r\nКорабният персонал на граничния контрол на ФСБ на Русия в Приморския край предприема решителни мерки за ограничаване на незаконните действия. \r\nОт Службата заявиха, че общо по време на мерките за опазване на морските биологични ресурси от корабния персонал на Граничната дирекция на ФСБ на Русия в Приморския край в района Кито-Ямато в Японско море, изключителната икономическа зона на Руската федерация, две севернокорейски шхуни и 11 моторни лодки са извършвали бракониерство. Една шхуна, екипажът на която се състои от 21 души е била задържана. \r\n \r\n  Юлиян Марков", "date": "2019.09.17", "title": "ТАСС: Моряци от Северна Корея нападнаха руски граничари в руски териториални води"}
{"url": "http://www.focus-news.net/news/2019/09/17/2699677/postanovkata-2-bileta-za-parizh-shte-bade-predstavena-v-zala-sliven-na-24-septemvri.html", "text": "Постановката „2 билета за Париж“ ще бъде представена в зала „Сливен“ от 19.00 часа на 24 септември. Това съобщиха от пресцентъра на  Община Сливен . \r\nРежисьор е Робин Кафалиев, постановка – Тодор Мадолев, сценограф – Теодор Даскалов. Участват Робин Кафалиев, Таня Кожухарова, Атанас Бончев-Наката, Мариела Топалова, Марияна Бранкованова, Цветана Благоева, Николай Сяров, Йоана Иванова, Яцек Янков. \r\nБилети - на касата на зала „Сливен“, или резервация на телефон: 0895 300 370", "date": "2019.09.17", "title": "Постановката „2 билета за Париж“ ще бъде представена в зала „Сливен“ на 24 септември"}
{"url": "http://www.focus-news.net/news/2019/09/17/2699682/ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарнаа уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.09.17", "title": "Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/17/2699676/apostol-apostolov-kmet-na-simitli-ima-golyam-interes-ot-strana-na-chuzhdestranni-investitori-kam-blagoevgrad-i-simitli-zatova-e-osobeno-vazhno-da-izgradim-industrialna-zona.html", "text": "Теренът на бившите погреби в Симитли е подходящ за изграждането на Индустриална зона. Това каза пред журналисти в Благоевград кметът на Община Симитли Апостол Апостолов, предаде репортер на  Радио „Фокус“ – Пирин .Той отбеляза, че теренът е с площ над 300 дка, което ще позволи направата на една много добра индустриална зона. „Голяма част от съпътстващата инфраструктура е направена. Има някои неща, които трябва да се довършат. Коментирахме с колегата Камбитов и с премиерът, че може да направим една обща зона, тъй като разстоянието между Симитли и Благоевград е на около 10 минути път. Когато магистрала „Струма“ бъде готов, разстоянието ще се скъси и пътят ще отнема около 5 минути, така че това не трябва да притеснява никой. Дали зоната ще се казва Благоевград – Симитли или Симитли – Благоевград е нещо, което не вълнува нито мен, нито кметът на Благоевград. Ако искат може да я кръстят и зона Благоевградска област. Важното е, че там ще има възможност да се инвестира от всички, които имат свободни средства да направят това“, каза още Апостолов. Кметът на Симитли припомни, че в общината вече има изградена една промишлена зона, като към момента има подадени заявления от над 10 фирми, които искат да им бъдат предоставени терени за развиването на бизнес и изграждането на предприятия. „При нас бизнесът е съсредоточен главно в изграждането на малки, екологично чисти предприятия, в които има от 10 до 100 работни места. Мисля, че това е бъдещето. Най-важното, което трябва да направим е бъдещата индустриална зона да бъде екологично чиста, защото и двете общини се намираме между 4 планини и то най-хубавите в България“, подчерта Апостолов. Кметът на Симитли заяви, че всеки ден при него, както и при кметът на Община Благоевград идват чуждестранни инвеститори, които искат земя, която да е готова, за да могат започнат веднага строителство. \r\n \r\nЛивия НИНОВА", "date": "2019.09.17", "title": "Апостол Апостолов, кмет на Симитли: Има голям интерес от страна на чуждестранни инвеститори към Благоевград и Симитли, затова е особено важно да изградим индустриална зона"}
{"url": "http://www.focus-news.net/news/2019/09/17/2699681/polyarniyat-izsledovatel-prof-hristo-pimpirev-gostuva-v-kilifarevo.html", "text": "Среща с полярния изследовател проф. Христо Пимпирев ще се проведе в Килифарево. На събитието председателят на Управителния съвет на Българския антарктически институт, който е и директор на Националния център за полярни изследвания, ще коментира видео материал от  последните полярни експедиции, съобщиха за  Радио „Фокус“ – Велико Търново  от Туристическо дружество „Трапезица 1902“, които са съорганизатори на проявата. Освен това проф. Пимпирев ще представи и най-новата си книга „Антарктида – студеният юг“. В срещата ще се включи и д-р Любомир Иванов, председател на Комисията по антарктически наименования към Министерство на външните работи и национален представител на България в Международния комитет за антарктическа географска информация. Той ще коментира свързаните с Килифарево именувания на географски обекти на ледения континент. \r\nСрещата ще се проведе тази вечер, от 18.00 часа, в Народни читалище „Напредък 1884“. Преди нея ще се състои и ритуал по именуване на парковия комплекс пред културната институция.", "date": "2019.09.17", "title": "Полярният изследовател проф. Христо Пимпирев гостува в Килифарево"}
{"url": "http://www.focus-news.net/news/2019/09/17/2699686/d-r-vyara-tserovska-kmet-na-pernik-prodalzhavame-otkrivaneto-na-novi-ploshtadki-za-da-bade-sportat-dostapen-za-vsichki.html", "text": "Две нови спортни площадки бяха открити на територията на община Перник – в град Батановци и в кв. „Ралица“. Това каза в интервю за предаването  „Перничани-потомците на Кракра“  на  Радио „Фокус“  кметът на Община Перник д-р Вяра Церовска. „Това е продължение на програмата, която започнахме преди 4 години – спорт, достъпен за всеки. Постарахме се там, където има най-голяма нужда, да направим по една спортна площадка. Днес открихме спортна площадка в двора на училището в град Батановци. Изненада ме, че имаше учителка, която сега е пенсионер, но е мечтала от дете да има такава спортна площадка. Хубаво е децата, където и да са, да имат възможност да спортуват на открито, да могат да се събират, и то да се събират на спортни събития. Другата площадка, която откриваме, е в кв. „Ралица“, където също имаше желание от жителите, а в целия район, който е разположен над автогарата, няма нито един спортен обект, който да е нов, достъпен за гражданите, абсолютно безплатен и с възможност да се спортува“, допълни кметът. Всяка една от спортните площадки е на стойност 60 000 лева. „От сутрин до вечер различни възрасти се събират, спортуват и общуват. Това беше нашата цел и мисля, че я постигнахме“, заяви д-р Вяра Церовска. Тя увери, че спортът остава приоритет и в новата визия за развитие на Перник, в която е заложено още изграждане на парк със спортни зони и продължаване на велоалеята.  \r\nРосица АНГЕЛОВА", "date": "2019.09.17", "title": "Д-р Вяра Церовска, кмет на Перник: Продължаваме откриването на нови площадки, за да бъде спортът достъпен за всички"}
{"url": "http://www.focus-news.net/news/2019/09/17/2699684/zapochna-izgrazhdaneto-na-novata-detska-yasla-v-grad-aheloy.html", "text": "С официална церемония бе дадено началото на строителните дейности по новата детска ясла, филиал към ДГ „Теменуга” в град Ахелой. Това съобщиха от пресцентъра на  Община Поморие . Честта да направят първа копка имаха кметът на община Поморие Иван Алексиев, кметът на град Ахелой Иван Георгиев, председателят на Общински съвет Адам Адамов и заместник-кметовете Кунчо Гайдов и Янчо Илиев. Участие в церемонията взеха също народният представител Ася Пеева, общински съветници, представители на фирмата изпълнител и кметът на побратимения с Ахелой румънски град Фаркашлака Лехел Ковъч. Средствата за изграждането на новата сграда бяха одобрени с решение на Министерски съвет през декември 2018 г. Сумата е в размер на 1 000 000 лева, а проектът включва: двуетажна сграда  – детска ясла за 2 групи по 15 деца на възраст от 10 месеца до 3 години.  \r\n„Радвам се, че на този светъл празник – на вярата надеждата и любовта сме се събрали по такъв хубав повод – изграждането на още един нов дом за нашите деца. Благодаря на Правителството за взетото решение, защото смятам, че така – в рамките на няколко месеца ще решим един дългогодишен проблем на хората в Ахелой. Благодаря и на родителите за търпението и за това, че отстояваха този проект. Срокът за изпълнение е 5 месеца и вярвам, че през пролетта децата ще могат да влязат в една прекрасна нова ясла”, каза кметът Иван Алексиев. Екипът от преподаватели отправи благодарност за прекрасното начало на новата учебна година, а директорът Катя Вражева показа на официалните лица помещенията в настоящата детска градина, които неотдавна бяха изцяло обновени по оперативна програма „Региони в растеж”. Филиалът на Детска градина „Теменуга” ще разполага с достатъчно пространство за игри и занимания на малките деца. Всяка група ще има своя спалня, съблекалня, разливочна, санитарни и помощни помещения и кътове за игра.  \r\nДейностите ще се изпълнят с материали  съгласно санитарно–хигиенните изисквания. Проектното решение предвижда настилките да са от гранитогрес, теракот и ламинат, стените на тоалетните от фаянс на височина минимум 2 м, а всички тавани и останалите стени да са боядисани с латекс. Дограмата е PVC. Предвидена е каменна облицовка и облицовка с декоративни тухли, частично в зоната на партера и втория етаж. В двора също ще има обособен кът за игри на открито, различен от този за по-големите деца. Новата сграда ще разполага със самостоятелно котелно помещение, лекарски кабинет, рампа за деца с увреждания и паркинг. Предимство на яслата е, че тя ще бъде разположена в непосредствена близост до съществуващото училище и детска градина.", "date": "2019.09.17", "title": "Започна изграждането на новата детска ясла в град Ахелой"}
{"url": "http://www.focus-news.net/news/2019/09/17/2699689/ministarat-na-promishlenostta-i-targoviyata-na-ruskata-federatsiya-denis-manturov-na-1-yanuari-dogodina-tryabva-da-tragne-parviyat-gaz-po-liniya-na-turski-potok-prez-balgariya.html", "text": "Българската страна си и поставила срок до 1-ви януари догодина да са приключили работите по  изграждането на газопровода до границата със Сърбия. От тази дата се очаква да тръгнат първите доставки на газ по линия на турски поток. Това каза министърът на промишлеността и търговията на Руската Федерация Денис Мантуров след 17-тото заседание на Българо-руската междуправителствена комисия за икономическо и научно-техническо сътрудничество, която се проведе днес в Резиденция \"Евксиноград\", предаде репортер на  Радио \"Фокус\" - Варна . По думите му на срещата председателствана от него и министъра на енергетиката на България Теменужка Петкова, са проведени разговори за изграждането на  газопровода до границата със Сърбия. Днес са били набелязани перспективите за развитието на този проект. \"Бяха разгледани сроковете, които България си и поставила за неговото изграждане. Перспективите са до 1 януари да са приключили работата по създаването на газопровода$, заяви той. В отговор на журналистически въпрос за това дали шпионският скандал ще се отрази на отношенията в сферата на енергетиката между двете страни, двамата министри коментираха, че темата не е обсъждана на срещата и по никакъв начин няма да рефлектира върху сътрудничеството.  \r\n \r\nДиана СТОЕВА", "date": "2019.09.17", "title": "Министърът на промишлеността и търговията на Руската Федерация Денис Мантуров:  На 1 януари догодина трябва да тръгне първият газ по линия на Турски поток през България"}
{"url": "http://www.focus-news.net/news/2019/09/17/2699692/kmetat-pozdravi-pensionerite-ot-klub-vasil-levski-v-stara-zagora.html", "text": "Грижата за възрастните хора не бива да спира, защото както вие навремето сте обръщали внимание на вашите по-големи близки, то така днес младите трябва да го правим за вас. Опитваме се да работим така, че да се чувствате по-добре, да имате по-богат социален живот, защото от вас може да вземаме поуки и добри житейски съвети“, каза кметът на община Стара Загора Живко Тодоров днес на пенсионерите от клуб „Васил Левски“ в града.Той бе гост на освещаването на обновените помещения, в които възрастните хора намират приятелски разговор и компания в ежедневието. Това съобщиха от  Община Стара Загора  „Благодаря, че сте част от това така чакано от нас тържество, с което отбелязваме ремонта на пенсионерския ни клуб. Благодарение на вашите усилия, както и с помощта на фондация „Тавита – България“, и многото доброволци, днес ви приветстваме с добре дошли“, каза Паскал Урджанов, председател на местния съюз на пенсионерите. „Винаги бъдете до нас, ние сме с вас – завършете всичко, което сте започнали, а ние пенсионерите ще ви помагаме с каквото можем“, заяви категорично Урджанов. Изцяло е ремонтирана основната зала на клуба, както и санитарните помещения. Създаден е и кухненски кът. Холандски доброволци помогнаха със своя труд и умения, за да има още по-приятна атмосфера за пенсионерите, като част от дейностите на фондация „Тавита – България“ и програмата „Мост между възрастните и децата в неравностойно положение“. Община Стара Загора подпомогна ремонтните дейности в пенсионерския клуб с над 18 хил. лева, посочи зам.-кметът Иванка Сотирова, която също бе част от тържеството на възрастните хора. Тя уточни, че доброто партньорство между общината и пенсионерските клубове ще продължи и занапред.По време на събитието, Живко Тодоров обяви пред ползвателите на клуб „Васил Левски“, че се работи активно в посока пребазиране на общинското здравеопазване в сградата на бившата АГ клиника. „Иска ми се там да имаме възможност да реализираме и заедно със Съюза на пенсионерите – 2004, скринингова програма за прегледи. По този начин Община Стара Загора ще има възможност да поема разходите по тях за членовете на обединението. Така ще има превенция и грижа към здравето на пенсионерите“, допълни  кметът. Тодоров подчерта, че трябва да се наблегне и на качеството на общинската здравна грижа, която е в полза на старозагорци. Молитва за здраве и благоденствие огласи залите на пенсионерския клуб. В тържеството се включиха още и председателят на Общинския съвет Таньо Брайков, зам.-кметът инж. Янчо Калоянов, началникът на отдел „Здравеопазване“ на Община Стара Загора Антония Тодорова и други.", "date": "2019.09.17", "title": "Кметът поздрави пенсионерите от клуб „Васил Левски“ в Стара Загора"}
{"url": "http://www.focus-news.net/news/2019/09/17/2699690/24-partii-koalitsii-mestni-koalitsii-i-initsiativni-komiteti-sa-registrirani-v-oik-shumen-za-predstoyashtite-mestni-izbori.html", "text": "24 регистрирани партии, коалиции, местни коалиции и инициативни комитети са подали в Общинска избирателна комисия (ОИК)-Шумен заявления за участие в изборите за общински съветници и кметове на 27 октомври 2019 г. Това съобщиха от  Общинската избирателна комисия . Регистрирани са 16 партии, 4 коалиции, 3 местни коалиции и един инициативен комитет от село Ивански. За избори за Общински съвет са подадени 21 заявления  от 14 партии, 4 коалиции, 3 местни коалиции. За избори за кмет на Община са подадени 19 заявления от 12 партии, 4 коалиции, 3 местни коалиции. За избор на кмет на кметство са подадени 18 заявления – 10 парти, 4 коалиции, 3 местни коалиции, 1 инициативен комитет – село Ивански.", "date": "2019.09.17", "title": "24 партии, коалиции, местни коалиции и инициативни комитети са регистрирани в ОИК-Шумен за предстоящите местни избори"}
{"url": "http://www.focus-news.net/news/2019/09/17/2699687/ot-1000-ch-do-1530-ch-na-18-septemvri-dvizhenieto-v-tunel-trayanovi-vrata-na-avtomagistrala-trakiya-v-posoka-burgas-shte-se-osashtestvyava-v-edna-lenta.html", "text": "От 10.00 ч. до 15.30 ч. на 18 септември движението в тунел „Траянови врата“ на автомагистрала „Тракия“ в посока Бургас ще се осъществява в една лента. Това съобщиха от пресцентъра на  Агенция „Пътна инфраструктура“  (АПИ). Поради ремонт на пожаро-известителната система и светофарната уредба на съоръжението ще бъде ограничено преминаването в активната лента, а трафикът ще се пренасочва в изпреварващата.    Шофьорите е необходимо да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.09.17", "title": "От 10.00 ч. до 15.30 ч. на 18 септември движението в тунел „Траянови врата“ на автомагистрала „Тракия“ в посока Бургас ще се осъществява в една лента"}
{"url": "http://www.focus-news.net/news/2019/09/17/2699688/balgariya-i-rusiya-shte-rabotyat-za-realizirane-na-nalichniya-potentsial-za-satrudnichestvo-vav-vsichki-oblasti-ot-vzaimen-interes.html", "text": "Сътрудничеството между Република България и Руската федерация е дългогодишно и се базира на конструктивния диалог. Страните ще работят за увеличаване на стокообмена между тях, както и във всички области от взаимен интерес. Около това се обединиха енергийният министър Теменужка Петкова и министърът на промишлеността и търговията Денис Мантуров при провелото се във Варна XVII-то заседание на Междуправителствената българо-руска комисия за икономическо и научно-техническо сътрудничество. По думите на министър Петкова близо 6% от външноикономическият оборот на страната ни е с Русия. Като перспективни за инвеститорите,както от Република България, така и от Руската федерация бяха очертани области като енергетика, промишленост, селско стопанство, оборудване и технологии за хранителната промишленост, туризъм, инфраструктурни проекти и други. По време на провелия се бизнес форум, организиран от Изпълнителната агенция за малки и средни предприятия, бе подчертано, че отношенията между компаниите от двете страни следва да бъдат засилени. Това съобщиха от  Министерството на енергетиката .Сред основните теми по време на заседанието на междуправителствената комисия бе енергийната. България и Русия потвърдиха готовността си за по-нататъшно укрепване и развитие на взаимоизгодните отношения в областта на енергетиката при стриктно спазване на енергийното законодателство.Страните констатираха продължаването на реализацията на дейностите, залегнали в подписаната през 2017 г. Пътна карта за разширение на газопреносната инфраструктура от турско-българска до българо-сръбска граница. Министър Петкова бе категорична, че българската страна полага всички необходими усилия за реализация на проекта в заложените срокове. Благодарение на ползотворното сътрудничество между страните във връзка с обслужването и модернизацията на енергоблоковете на АЕЦ „Козлодуй“, се очаква до няколко седмици Агенцията за ядрено регулиране да издаде лицензия за продължаване живота на 6-ти блок. По този начин се гарантира ефективната работа и на двата енергоблока в рамките на допълнителния срок на експлоатация. Във връзка с процедурата за избор на стратегически инвеститор за АЕЦ „Белене“ страните подчертаха важността на участието на конструктора и производител на оборудването „Росатом“ в реализацията на проекта.В областта на туризма сътрудничеството между Република България и Руската федерация бе положително оценено. Договорено бе разширяването на съвместната работа между регионалните туристически организации и компании. По отношение на селското стопанство страните поеха ангажимент за продължаване на сътрудничеството в областта на животновъдството, растениевъдството, аквакултурите и други. По време на комисията бе обсъдена и възможността за установяване на нова фериботна линия между в Черно море.", "date": "2019.09.17", "title": "България и Русия ще работят за реализиране на наличния потенциал за сътрудничество във всички области от взаимен интерес"}
{"url": "http://www.focus-news.net/news/2019/09/17/2699694/d-r-vyara-tserovska-kmet-na-obshtina-pernik-zadalzheniyata-na-obshtinata-namalyaha-s-nad-10-mln-lv-blagodarenie-na-serioznata-finansova-distsiplina.html", "text": "Задълженията на общината намаляха с над  10 млн. лв., благодарение на сериозната финансова дисциплина. Това каза в интервю за предаването  „Перничани-потомците на Кракра“   на  Радио „Фокус“  кметът на Община Перник д-р Вяра Церовска. Тя определи отминаващия мандат като сложен и тежък. „Дълбоки и сериозни са проблемите на Община Перник, никога не съм си представяла, че може да има такава задлъжнялост – в края на 2015 - 2016 година общите задължения бяха малко над 36 млн. лева, което на практика доведе общината до състояние на невъзможност да продължи да извършва дори своите основни дейности. Сега, в края на мандата, общите задължения са малко под 22 млн. лева. Задълженията към доставчици са в размер на 4 млн. лева. Дори има вероятност поради изпълнение на определени показатели част от задълженията към държавата да бъдат опростени. Чрез сериозна финансова дисциплина, отговорно и градивно отношение към перничани и с възможностите, които имаме, успяхме да покажем, че можем да работим. Имаме спокойствието и правото да искаме да продължим“, заяви кметът. Програмата на д-р Вяра Церовска за управление през следващите четири години се базира на познанието на проблемите, на разговор с жителите и лични наблюдения върху основните проблеми и начините им за решаване. Изпълнението на всяка една от задачите е абсолютно постижима цел, допълни тя.  \r\nРосица АНГЕЛОВА", "date": "2019.09.17", "title": "Д-р Вяра Церовска, кмет на Община Перник: Задълженията на общината намаляха с над  10 млн. лв., благодарение на сериозната финансова дисциплина"}
{"url": "http://www.focus-news.net/news/2019/09/17/2699683/pozhar-e-obhvanal-60-dka-iglolistna-gora-nad-kvartal-anezitsa-vav-velingrad.html", "text": "Пожарникари, лесничеи и доброволци гасят пожар в горски масив над квартал „Анезица“ във Велинград, съобщи за  Радио „Фокус“ – Пазарджик  Мирослав Стоянов, говорител на ОДМВР – Пазарджик. Той уточни, че сигнал за пожара е получен около 14.40 ч. този следобед на телефона за спешни повиквания - 112. „Към мястото са насочени два противопожарни автомобила и един микробус с общо 14 пожарникари от РСПБЗН-Велинград. На мястото са и служители на местното горско стопанство с високопроходими автомобили, както и доброволци. Огънят е обхванал около 60 декара иглолистна гора, пожарът е низов, гаси се по-трудно заради пресечения терен. На този етап няма опасност за живеещите в квартал „Анезица“, осигурен е екип от пожарникари, който е в края на квартала и следи пожарът да не тръгне към къщите. Работата по гасенето продължава“, допълни Стоянов. \r\nВаня НИКОЛОВА", "date": "2019.09.17", "title": "Пожар е обхванал 60 дка иглолистна гора над квартал „Анезица“ във Велинград"}
{"url": "http://www.focus-news.net/news/2019/09/17/2699693/rayonniyat-sad-vav-varna-osadi-30-godishen-mazh-za-bludstvo-s-maloletno-momiche.html", "text": "Районният съд във Варна осъди 30-годишeн мъж от София за блудство с малолетно момиче. Това съобщиха от пресцентъра на  съда . Подсъдимият бе признат за виновен, че на 5 юли миналата година, в къща за гости в местност „Ален мак“, извършил блудствени действия (престъпление по чл. 149, ал.1 от Наказателния кодекс) по отношение на 12-годишно тогава момиче. \r\nПострадалото дете било родственица на жената, с която подсъдимият живеел на семейни начала и гостувало при тях за летния сезон. Вечерта на посочената дата, възползвайки се от това, че съпругата му била заспала, той се пъхнал в леглото на малолетното момиче в съседната стая, като започнал да я опипва по тялото под завивката. Детето успяло да го отблъсне, а на сутринта споделило за случилото се и била сигнализирана полицията. \r\nДелото бе разгледано при закрити врата. На подсъдимия беше наложено наказание от 1 година и 6 месеца лишаване от свобода, отложено с изпитателен срок от 3 години. Съдът постанови през изпитателния срок той да търпи пробационна мярка „включване в програма за обществено въздействие” за срок от 8 месеца. 30-год. мъж беше частично оправдан по обвинението за осъществяване на престъплението по отношение на лице, което не е разбирало свойството и значението на извършеното. \r\nПодсъдимият бе осъден да заплати на пострадалата сумата от 5000 лева за претърпените в резултат на деянието неимуществени вреди, заедно със законната лихва до окончателното й изплащане. В негова тежест е още заплащането на държавната такса върху уважения иск, сторените разноски в досъдебното и съдебното производство по делото, както и направените от законния представител на пострадалата разноски за адвокатско възнаграждение по делото. Присъдата подлежи на обжалване или протест в 15-дневен срок.", "date": "2019.09.17", "title": "Районният съд във Варна осъди 30-годишeн мъж за блудство с малолетно момиче"}
{"url": "http://www.focus-news.net/news/2019/09/17/2699697/181-shte-badat-sektsionni-izbiratelni-komisii-za-predstoyashtite-izbori-v-obshtina-sliven.html", "text": "В общината за предстоящите местни избори ще има 181 Секционни избирателни комисии, предаде репортер на  Радио „Фокус“ – Сливен . Те ще се състоят от общо 1483 души. Допълнително се очаква да се сформират секции в дом за стари хора, лечебните заведения, в местата за лишаване от свобода и за задържане и подвижна СИК за хора с увреждания.Политическите партии постигнаха принципно съгласие за начина на разпределение на представителите в Секционните избирателни комисии. До четвъртък участниците в консултациите ще представят в общинска администрация поименни предложения за членовете на СИК. В срок до 25 септември кметът Радев ще представи в ОИК-Сливен поименно предложение за състави на СИК.", "date": "2019.09.17", "title": "181 ще бъдат Секционни избирателни комисии за предстоящите избори в община Сливен"}
{"url": "http://www.focus-news.net/news/2019/09/17/2699696/sport-ruski-natsionali-po-futbol-izlyazoha-ot-zatvora.html", "text": "Футбол: Руските футболисти Павел Мамаев и Александър Кокорин, които влязоха в затвора преди четири месеца, бяха освободени предсрочно. И двамата бяха част от националния отбор на своята страна.  \r\nХалфът на Краснодар Мамаев и нападателят на Зенит Санкт Петербург Кокорин, както и по-малкият брат на Кокорин - Кирил, участваха в две сбивания в центъра на Москва през октомври миналата година, за което получиха ефективни присъди. \r\nСъдът в Белгородския регион, където е разположен затворът, се произнесе по предсрочното им освобождаване.", "date": "2019.09.17", "title": "Спорт: Руски национали по футбол излязоха от затвора"}
{"url": "http://www.focus-news.net/news/2019/09/17/2699695/potvarden-e-reytingat-na-stara-zagora-bbb-stabilna-perspektiva.html", "text": "Кредитният анализатор „S&P Global Ratings“ потвърди кредитния рейтинг на град Стара Загора на „BBB-, Стабилна перспектива“. Това се случи с решение на Кредитния съвет на „Стандард енд Пуърс“, съобщиха от пресцентъра на  Общината . Анализаторите очакват дефицита на града след капиталовите разходи да остане под  5% от приходите, което позволява да се поддържат ниски нива на дълг, както и градът да продължи своята политика на осигуряване на външно финансиране за проектите преди тяхното изпълнение, като по този начин намалява натиска върху  ликвидността си. „Очакваме засилено изпълнение на капиталовата програма на Стара Загора, което ще доведе до дефицит след капиталовите разходи през 2019-2021 г. Поради големия дял на финансиране от ЕС, ние вярваме, че част от поетият  дълг ще бъде ползван за временно мостово финансиране, докато съответните проекти наближават крайните си етапи“, пише още в писмото на кредитната агенция.  \r\nКредитният рейтинг представлява оценка за икономическото развитие на града,  както и за едно консервативно и разумно управление на инвестиционния процес на Общината и размера на дълга, съпътстващ този процес.", "date": "2019.09.17", "title": "Потвърден е рейтингът на Стара Загора „BBB-, Стабилна перспектива“"}
{"url": "http://www.focus-news.net/news/2019/09/17/2699691/the-times-of-israel-pet-izbiratelni-sektsii-sa-zatvoreni-v-izraelsko-selo-naseleno-s-druzi.html", "text": "Централната избирателна комисия потвърди, че полицията временно е затворила пет избирателни секции в село Ярка, населено с друзи – араби, живеещи в Израел, заради нередности при гласуването, пише израелското англоезично издание  The Times of Israel . \r\nСлед като бъдат отворени отново, секциите ще останат отворени до полунощ, два часа по-дълго от времето за затваряне за цялата страна, казват от комисията. \r\nИзборни наблюдатели бяха изпратени от Централната избирателна комисия, за да гарантират, че петте избирателни секции работят законосъобразно до края на изборния ден. \r\nСпоред директора на ЦИК Орли Адас е установена липса на пликове и те са били намерени, когато местна жена е била хваната при опит да ги постави в урната. \r\nЖената и двама заподозрени съучастници са задържани. \r\nОстаналите четири затворени секции съобщават за инциденти, съпроводени с насилие, казва Адас. \r\nНа последните избори Ликуд спечели най-много гласове в това село. \r\nОт ЦИК също така съобщиха, че избирателната активност достига 36,5% към 14:00 часа , или 0,7 процента повече от април. \r\n \r\n  Юлиян Марков", "date": "2019.09.17", "title": "The Times Of Israel: Пет избирателни секции са затворени в израелско село, населено с друзи"}
{"url": "http://www.focus-news.net/news/2019/09/17/2699700/okrazhen-sad-burgas-nalozhi-nakazanie-ot-24-godini-zatvor-na-obvinyaem-za-opit-za-ubiystvo.html", "text": "Окръжен съд – Бургас наложи ефективно наказание от 24 години затвор спрямо Михаил С. Той е подсъдим за това, че на 2 юни 2018 г. в к. к. „Слънчев бряг“, община Несебър, пред хотел, по начин опасен за живота на мнозина, чрез произвеждане на изстрели с огнестрелно оръжие, направил опит умишлено да умъртви повече от едно лице, като умишлено умъртвил Коста Н. и направил опит умишлено да умъртви Симона Т., прострелвайки я в областта на лявото слепоочие, с което й причинил постоянно общо разстройство на здравето, като деянието е останало недовършено поради независещи от дееца причини. Това съобщиха от  Апелативна прокуратура – Бургас . \r\nНаказанието е постановено по реда на съкратеното производство. То трябва да бъде изтърпяно при първоначален „строг“ режим в затвор. \r\nПрисъдата на Окръжен съд – Бургас може да бъде обжалвана пред Апелативен съд – Бургас.", "date": "2019.09.17", "title": "Окръжен съд – Бургас наложи наказание от 24 години затвор на обвиняем за опит за убийство"}
{"url": "http://www.focus-news.net/news/2019/09/17/2699699/natsionalniyat-savet-za-tristranno-satrudnichestvo-shte-provede-zasedanie-na-18-septemvri.html", "text": "Националният съвет за тристранно сътрудничество ще проведе заседание в сряда, 18 септември, от 15.00 часа в Гранитна зала на Министерския съвет. Това съобщиха от  правителствената информационна служба . \r\nНационалният съвет за тристранно сътрудничество ще обсъди Проект на Постановление на Министерския съвет за изменение и допълнение на Правилника за устройство и организация на работата на органите на медицинската експертиза и на регионалните картотеки на медицинската експертиза, внесен от министъра на здравеопазването Кирил Ананиев.", "date": "2019.09.17", "title": "Националният съвет за тристранно сътрудничество ще проведе заседание на 18 септември"}
{"url": "http://www.focus-news.net/news/2019/09/17/2699698/aktsenti-v-sutreshniya-blok-dobro-utro-balgariya-po-radio-fokus-na-18-septemvri.html", "text": "В Народното събрание ще се проведе кръводарителска акция, в която ще участва и Българският червен кръст. Колко сериозен е проблемът с недостига на кръв у нас? За тези и други важни казуси, ангажирали Червенокръстката организация, ще разговаряме с председателя на БЧК Христо Григоров. Правителството ще търси вариант за отпадане таванът на заплатите в администрацията, а целта- привличане на добри ИТ специалисти. Възможен ли е рязък скок на заплащането в държавната администрация и доколко тази стъпка ще реши проблема с липса на желаещи за обявените позиции? Отговорите търсим с икономиста Румен Гълъбинов. Изследователят и директор на Българския антарктически институт проф. Христо Пимпирев с нова книга и филм, посветени на полярните експедиции. Какви истории намират място в тях ще научим от самия проф. Пимпирев. В минутите след 9 часа Диана Стоева от Радио „Фокус“-Варна ще ни разкаже в аванс за киновечерите, които започват в Регионалната библиотека в морския град. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.09.17", "title": "Акценти в сутрешния блок „Добро утро, България“ по Радио „Фокус“ на 18 септември"}
{"url": "http://www.focus-news.net/news/2019/09/17/2699703/izdirva-se-22-godishen-belgiets-padnal-ot-yahta-v-rayona-na-morska-gara-varna.html", "text": "Издирва се 22-годишен белгиец, паднал от яхта в района на Морска гара – Варна. Това каза за  Радио „Фокус“ – Варна  Ивана Милева, говорител на ОДМВР – Варна. Сигналът е бил подаден на 16-ти септември от приятели на изчезналия мъж. Компанията е била на яхта, която се е намирала в района на Морската гара. Милева добави, че веднага са предприети действия по издирване на младия мъж, но към момента той не е открит. Издирвателните действия продължават и към момента. \r\nДесислава ВАСИЛЕВА", "date": "2019.09.17", "title": "Издирва се 22-годишен белгиец, паднал от яхта в района на Морска гара – Варна"}
{"url": "http://www.focus-news.net/news/2019/09/17/2699706/vremenno-dvizhenieto-po-pat-iii-868-smolyan-fatovo-se-osashtestvyava-dvuposochno-v-edna-lenta-poradi-ptp.html", "text": "Временно движението по път III-868 Смолян - Фатово се осъществява двупосочно в една лента поради ПТП. Това съобщиха от  Агенция „Пътната инфраструктура\" . Шофьорите е необходимо да карат с повишено внимание и съобразена скорост, като спазват указанията на „Пътна полиция\".", "date": "2019.09.17", "title": "Временно движението по път III-868 Смолян - Фатово се осъществява двупосочно в една лента поради ПТП"}
{"url": "http://www.focus-news.net/news/2019/09/17/2699704/temenuzhka-todorova-dtsdu-svishtov-ezhegodnoto-razrabotvane-na-novi-programi-e-chast-ot-nashata-rabota-koyato-se-stremim-postoyanno-da-podobryavame.html", "text": "Всяка есен Дневният център за деца с увреждания (ДЦДУ) в Свищов се стреми да разработва нови програми, с които да подобри дейността си. Това каза в ефира на  Радио „Фокус“ – Велико Търново  директорът на центъра Теменужка Тодорова. Тя припомни, че най-новият проект е услугата „Ранна интервенция и подкрепа на семейства с деца от 0 до 6 години“, която стартира в края на лятото. „Много е важно да достигаме до децата и семействата още преди проблемите да са се увеличили или затвърдили. Много е важно да показваме на младите родителите как да стимулират децата си, как да играят с тях, за да може още в ранните години да развиваме пълният им потенциал. Така, че ще направим всичко възможно, за да продължим услугата и след като срокът, в който трябва да я изпълняваме, приключи“, обясни Теменужка Тодорова. Тя увери, че останалите дейности в центъра също се изпълняват паралелно. Освен това тя благодари на всички дарители, спомоществователи и общинското ръководство за активната подкрепа към институцията. \r\nЛуиза ТРАНЧЕВА", "date": "2019.09.17", "title": "Теменужка Тодорова, ДЦДУ-Свищов: Ежегодното разработване на нови програми е част от нашата работа, която се стремим постоянно да подобряваме"}
{"url": "http://www.focus-news.net/news/2019/09/17/2699702/ministar-nikolina-angelkova-pred-globalna-konferentsiya-v-sofiya-sazdavaneto-na-turisticheski-produkti-v-regionite-e-tlasak-za-razvitieto-im.html", "text": "В  27 дестинации се представят 170 български общини със своят история, култура, бит и кулинария, дигитализацията на този продукт ги показва пред света. Това съобщиха от  Министерството на туризма . Туризмът е секторна политика и зависи от всички нас - бизнес, държава и местна власт. Показвайки пред света богатствата на страната ни и чрез тях създадените разнообразни възможности за туризъм у нас- културно-исторически, балнео и спа, спортен, познавателен, кулинарен и др., ние създаваме условия за икономическо развитие на местните общности и поминък на хората там.  Това заяви министърът на туризма Николина Ангелкова на конференция на тема „Ролята на устойчивия иновативен туризъм в насърчаването на приобщаващия растеж, търговията и икономическото сътрудничество“, организирана от посолствата на Република Индонезия, Република Корея и Република Турция в България, като инициатива на МИКТА. Форумът се провежда в Софийския университет „Св. Св. Климент Охридски“.За да подкрепим местните общности чрез насърчаване на интереса към  специализирани форми на туризъм, Министерството на туризма създаде общо 27 тематични дестинации, сред които 8 културно-исторически, 12 винени и кулинарни и 7 балнео-и СПА, каза министърът. В тях са включени около 170 български общини. Широкото популяризиране на различните дестинации, всяка от които разкрива спецификата и културата на региона, е от съществено значение за насърчаването на растежа и икономическото развитие. Дигитализацията на представените дестинации популяризира пред света уникалността на всеки регион. Всичко това подпомогна устойчивото развитие на туризма, издигнат в икономически приоритет от премиера и правителството, каза министър Ангелкова и припомни, че секторът заедно със свързаните с него дейности допринася за формирането на близо 12% от брутния вътрешен продукт на България и около 11% от общата заетост.  \r\nЕто защо дигитализацията в туризма е сред основните приоритети в дейността ни, тъй като тя прави дестинация България много по-привлекателна както за чуждестранни посетители, така и за инвеститори. Бързата интернет връзка у нас и благоприятното ни географско положение допринасят за представата на България като устойчива и иновативна туристическа дестинация с потенциал за насърчаване на приобщаващ растеж, търговско и икономическо сътрудничество. В помощ на бизнеса и инвеститорите е и политиката за намаляване на административната тежест в туризма, вече бяха премахнати 19 вида документи, а всички услуги на туристическата администрация може да се заявят онлайн 24 часа в денонощието, 7 дни в седмицата от всички краища на света, отбеляза министър Ангелкова.  \r\nТя акцентира и върху разработената Национална стратегия за устойчиво развитие на туризма и план за действие към нея. Целта ни е да привличаме гости от далечни пазари, като Китай и Индия, но и да надграждаме постигнатото до момента. Аз и екипът ми работим не само за популяризирането на дестинация България, но и за създаването на устойчив и висококачествен продукт, заключи министърът.  \r\nМИКТА - Асоциация за сътрудничество в икономиката, сигурността, опазването на околната среда и устойчивото развитие, е основана в рамките на заседание на ООН като неформална структура - платформа за преговори, през 2015 г. от Мексико, Република Индонезия, Република Корея, Република Турция и Австралия.", "date": "2019.09.17", "title": "Министър Николина Ангелкова пред глобална конференция в София: Създаването на туристически продукти в регионите е тласък за развитието им"}
{"url": "http://www.focus-news.net/news/2019/09/17/2699707/pregled-na-mezhdunarodnite-novini-do-18-chasa-agentsiya-fokus.html", "text": "Атина е готова да блокира европейския път на Тирана, уверени са в албанската телевизия  Top Channel .  \r\nКореспондентът на телевизията в Гърция докладва, че в рамките на посещението си в Германия министърът на външните работи на южната ни съседка Никос Дендиас е обсъдил с първия дипломат на Берлин Хайко Маас преговорите за присъединяване в ЕС на Северна Македония и Албания. ФРГ вече обеща своята подкрепа, но Атина се зарече да блокира Албания в процеса, ако Тирана не признае нарушенията на правата на гръцкото малцинство в Албания, припомня телевизията. \r\n*** \r\n \r\n Министърът на външните работи на Гърция Никос Дендиас заяви, че „опасните“ маневри на Турция в Източното Средиземноморие са „грубо нарушение“ на международното право. Той каза това по време на съвместна пресконференция с германския си колега Хайко Маас след срещата им в Берлин, предава гръцката държавна агенция  АНА-МПА . \r\n„Въпреки много ясните съобщения от Европейския съюз, Турция продължава да нарушава грубо международното право, суверенитета и суверенните права на Република Кипър, страна-членка на ЕС, като същевременно ескалира риториката си“, заяви първият дипломат на Атина и подчерта, че чрез действията си „Анкара не помага за облекчаване на напрежението“. \r\nЩо се касае до намерението на Турция да открие затворените части на град Фамагуста, гръцкият външен министър заяви, че подобни изявления „по-скоро влошават ситуацията и не помагат в търсенето на решение на кипърския въпрос“. \r\nМаас повтори позицията на ЕС в подкрепа на Кипър по отношение на сондажите за газ на Турция в крайбрежните води на остров Кипър и продължаването на диалога по кипърския въпрос, като отбеляза, че „неоправдани събития“ затрудняват това. \r\n*** \r\n \r\n Печорският районен съд на Киев е наложил арест на имуществото и корпоративните права на завода „Кузница на Рибалск“, който влиза в активите на бившия президент на Украйна Петро Порошенко, предава  ТАСС . \r\nТова съобщи във вторник юристът Андрей Портнов, който по времето на президента Викор Янукович заем поста заместник-началник на неговата администрация. \r\n„Печерорският съд наложи арест на цялото недвижимо имущество и корпоративните права на един от основните активи на Порошенко – завода „Кузница на Рибалск“, написа той в своя канал в „Телеграм“. \r\n*** \r\n \r\n   Европейският парламент даде зелена светлина за Кристин Лагард в тайно гласуване във вторник.  \r\nС 394 гласа „за“, срещу 206 гласа „против“ и 49 гласа „въздържал се“, евродепутатите дадоха своята подкрепа за кандидатурата на Кристин Лагард за следващ председател на Европейската централна банка, се казва в  съобщение от пресслужбата на ЕП. \r\nЕвропейският парламент дава своето необвързващо становище дали кандидатът е подходящ за заемането на длъжността председател на ЕЦБ, като окончателното решение се взема от Европейския съвет. Кристин Лагард трябва да замести настоящия председател на ЕЦБ Марио Драги на 1 ноември.  \r\nПо-рано днес евродепутатите обсъдиха дали кандидатът отговаря на изискванията за заемане на длъжността.  \r\nСледващи стъпки  \r\nКандидатурата на г-жа Лагард ще бъде поставена в дневния ред на заседанието на Европейския съвет през октомври.  \r\nНоминацията на Кристин Лагард за председател на ЕЦБ  \r\nКристин Лагард бе номинирана през юли 2019 г. от лидерите на страните в ЕС за наследник на Марио Драги, чийто мандат изтича в края на октомври. Тя беше изпълнителен директор на Международния валутен фонд от 2011 г., а преди това е заемала няколко пъти министерски постове във Франция, включително като министър на икономиката, финансите и промишлеността от 2007 до 2011 г. \r\nПредседателите на ЕЦБ се назначават за еднократен мандат от осем години по решение на държавните и правителствените глави в ЕС, но преди това Парламентът трябва да изрази становището си. Мнението на депутатите не е обвързващо за Европейския съвет, но има тежест за легитимността на кандидата, тъй като идва от демократично избрания орган на ЕС. \r\nАко г-жа Лагард получи поста, тя ще бъде първата жена начело на ЕЦБ. Депутатите в ЕП са заявявали, че искат да видят повече жени на висши позиции в сферата на икономиката и паричната политика. \r\n \r\nЕвропейският парламент и ЕЦБ \r\n \r\nКлючов принцип в работата на Европейската централна банка е нейната политическа независимост, което означава, че тя е свободна да преследва зададената й цел да поддържа стабилни цени, без да бъде подлагана на политически натиск. \r\nВъпреки това в интерес на демократичната отчетност председателят на Европейската централна банка се явява на изслушвания на всеки три месеца в комисията на ЕП по икономически и парични въпроси. Целта на т.нар. „диалог по въпорсите на паричната политика“ е банката да обясни своята парична политика и решения пред избраните представители на европейските граждани. \r\nПредседателят на ЕЦБ също така представя годишния отчет на банката на пленарно заседание и отговаря в писмена форма на писмено зададени въпроси от депутати.  \r\n*** \r\n \r\n Опозиционната ВМРО-ДПМНЕ настоя за създаването на анкетна комсиия, която да разследва за нередности в работата на Специализираната прокуратура и на бившия неин ръководител Катица Янева, предава скопската телевизия  „Сител“ .  \r\n„В името на гражданите, които досега са отделили 15 милиона евро, искаме да проверим как са били изразходвани парите им и как е било постъпвано в съдебните производства, съдебните дела, законността на процедурите, евентуални конфликти на интереси, непотизъм и съмнителни такси“, подчерта депутатът на ВМРО-ДПМНЕ Антонио Милошоски. \r\nПредложението е комисията да бъде ръководена от опозицията, а останалите нейни 10 членове да бъдат определени от парламента в Скопие. ВМРО-ДПМНЕ предлага също да има наблюдатели от посолствата на Швеция, САЩ и Нидерландия, тъй като тези три страни са имали сериозно финансово въздействие върху СП. \r\nАнкетната комисия няма да се занимава с делата на прокуратурата и съда. Докладът трябва да съдържа препоръки за предотвратяване на злоупотреби със средства от бюджета или да предложи законодателни промени в тази област, и ще бъде изпратен на всички институции.  \r\n„Очакваме всички, особено управляващото мнозинство, да гласуват за предложението в близко бъдеще\", каза Милошоски. \r\n*** \r\n \r\n  Руският енергиен гигант „Газпром\" е положил 1989 км от газопровода „Северен поток-2\" по дъното на Балтийско море, строителството е завършено с 81%, предава  TACC , като се позовават на съобщение от компанията. \r\n„Строителството на газопровода „Северен поток-2 \"продължава. Към днешна дата 1989 км от газопровода са положени по дъното на Балтийско море – това са около 81% от общата му дължина\", се казва в съобщението на холдинга. \r\nПроектът „Северен поток-2\" включва изграждането на два газопровода с общ капацитет за транспортиране на 55 милиарда кубически метра газ годишно от брега на Русия през Балтийско море до Германия. Цената му е 9,5 милиарда евро, пускането в ескплоатация на газопровода се очаква преди края на 2019 г. Европейските партньори на „Газпром“ в проекта са германските Uniper и Wintershall, австрийската OMV, френската Engie и англо-холандската Shell. Те финансират 50% от проекта. \r\n*** \r\n \r\n  Действащият премиер на Испания Педро Санчес проведе редица телефонни разговори с лидерите на партии в страната във вторник, в опит да излезе от политическия застой и да избегне четвърти парламентарни избори за последните четири години, предава  Reuters . \r\nНо неназован източник на британската агенция, запознат с хода на преговорите, се съмнява в шансовете да се постигне договорка. \r\nЧетвъртата по големина икономика на еврозоната е в политически вакуум след нерешителните избори през април, в които Социалистическата партия на Санчес спечели най-много места, но не успя да осигури мнозинство. \r\nНо тъй като крайният срок за формиране на правителство наближава - и ако парламентът не потвърди Санчес като премиер до следващия понеделник, Испания ще проведе още един вот през ноември – политическото маневриране засили скоростта си, отбелязва „Ройтерс“. \r\nЛидерът на социалистите е позвънил на лидера на дясноцентристката „Сиудаданос“, лидера на ляво-популистката „Унидас Подемос“ Пабло Иглесиас и лидера на дясноцентристката „Народна партия“ Пабло Касадо, за да научи дали има вероятност да подкрепят кандидатурата му да бъде потвърден като министър-председател, съобщава източник от неговата фракция. \r\n„Амбицията на Педро Санчес е да формира законодателната власт, без да се налага да ходи на избори“, каза източникът. \r\nПартийните лидери обаче прекараха повече време публично да се обвиняват един друг за безизходицата, отколкото в преговори през последните месеци, а източникът, близък до разговорите, поставя под съмнение шансовете за сделка в последните дискусии. \r\n„Искаше да покаже, че са се опитвали до края“, казва събеседникът на агенцията. \r\nВ хода на телефонния им разговор, Иглесиас е казал на Санчес, че не е променил позицията си и че ако действащият премиер не се съгласи на пълноправна коалиция, той няма да го подкрепи, съобщават източници и от Социалистическата партия и от „Унидас Подемос“. \r\nСанчес от месеци казва, че Подемос ще бъде неговият предпочитан партньор, но отхвърли идеята за подобна коалиция. \r\nМеждувременно Касадо отново повтори нежеланието си да подкрепи Санчес като премиер, заяви източник от социалистите. \r\n*** \r\n \r\n След днешната среща с министър-председателя Зоран Заев председателят на Европейския съвет Доналд Туск заяви, че Македония е направила всичко, което се очаква от нея през изминалия период за присъединяване към Европейския съюз. Туск отбеляза, че страната се е справила с политическата криза от миналото много добре, по демократичен начин, цитира думите му македонският вестник  “Нова Македония“ \r\n„Усилията на вашата страна през последните няколко години бяха забележителни. Претърпяхме една от най-тежките миграционни кризи. Това беше труден тест и период на действие, вашата страна се справи по-добре от много страни. Относно политическата криза намерихте решения, базирани на демократични принципи. Със споразуменията с България и Гърция станахте шампиони. Това, което сте направили, е международно признато и не трябва да бъде разбрано погрешно от ЕС“ каза Туск. \r\nПредседателят на Европейския съвет подчерта, че лидерите на ЕС са обещали през октомври да направят ясно изявление относно присъединяването на Македония към ЕС. \r\n„Казах, че през юни вашата страна направи всичко, което се очаква през последните две години, за да започне преговори за присъединяване към ЕС. Това продължава да е твърдата ми позиция. Искам да бъде кристално ясно, че в Брюксел няма съмнение относно  върховенство на закона и борбата срещу корупцията във вашата страна. Но всеки може да оспори това по всяко време и ние знаем, че вашето правителство има ясна позиция по въпроса със Специализираната прокуратура“, каза Туск. \r\nТой заяви, че Македония трябва да остане във фокуса на присъединяването към ЕС, но е необходимо и търпение. \r\n„Не се съмнявам, че тази страна притежава качества. Скопие е най-доброто място, където бих искал да поканя лидерите на ЕС“, каза председателят на Европейския съвет. \r\n*** \r\n \r\n “Фейсбук” спря чат-бота на Бенямин Нетаняху , който контактува с посетителите на страницата на премиера в социалната мрежа - за остатъка от изборния ден, след като той незаконно сподели информация от проучвания, пише англоезичното издание  The Times of Israel . \r\nПрипомня се, че е противозаконно да се публикуват резултати от проучвания в Израел по време на изборите. \r\nГоворител на „Фейсбук“ казва: „Ние работим с представители на изборите по целия свят, за да помогнем да се гарантира законността на изборите. В нашата политика изрично се посочва, че разработчиците са длъжни да спазват всички приложими закони в страната, в която е достъпно тяхното приложение. Следователно ние спряхме дейността на бота на Нетаняху, заради нарушаването на местното законодателство, до затварянето на секциите в 22:00 часа във вторник“ \r\n„Фейсбук“ временно спря бота миналата седмица, след като той предупреди посетителите за евентуално „светско слабо ляво правителство, което разчита на арабите, които искат да унищожат всички нас - жени, деца и мъже.“ Нетаняху настоя, че не споделя това мнение за арабите и  че съобщението на бота не е написано от него. \r\nМеждувременно полицията затвори три избирателни секции в село Ярка, обитавано от друзи в северната част на Израел заради подозрения в изборни измами. \r\n„Беше получен сигнал за подозрение за фалшифициране на резултатите в три избирателни секции в село Ярка. Има подозиран опит за внасяне на пликове за гласуване в избирателните секции”, казват от полицията. \r\n„В съответствие с инструкция на регионалната избирателна комисия трите избирателни секции са затворени до приключване на разследването.“ \r\n*** \r\n \r\n Екипажът на севернокорейска шхуна нападна руски граничари в Японско море, трима войници бяха ранени. Това съобщиха за ТАСС в Центъра за връзки с обществеността на Федералната служба за сигурност (ФСБ) на Русия, цитирани от  TACC . \r\n\"Екипажът на севернокорейска шхуна - повече от 45 души, извърши въоръжено нападение върху членове на инспекционния екип на граничния кораб. Трима военнослужещи бяха ранени с различна тежест\", заявиха от ФСБ. \r\nКорабният персонал на граничния контрол на ФСБ на Русия в Приморския край предприема решителни мерки за ограничаване на незаконните действия. \r\nОт Службата заявиха, че общо по време на мерките за опазване на морските биологични ресурси от корабния персонал на Граничната дирекция на ФСБ на Русия в Приморския край в района Кито-Ямато в Японско море, изключителната икономическа зона на Руската федерация, две севернокорейски шхуни и 11 моторни лодки са извършвали бракониерство. Една шхуна, екипажът на която се състои от 21 души е била задържана. \r\n*** \r\n \r\n Върховният административен съд на България прекрати производството по избор на изпълнител за изграждане на тръбопровод, който ще получава газ от „Турски поток“ – изпълнител остава консорциума, ръководен от саудитската компания „Аркад Инженеринг“. \r\nВърховният административен съд отхвърли жалбата на консорциума „Газово развитие и разширяване в България“ с  решение 741 от 2019 г. на Комисията за защита на конкуренцията и прекрати производството “, заяви съдът. \r\nОтбелязва се, че решението е свързано с „липсата на воля за обжалване на решението в консорциума, което е установено във връзка с писмено искане от българския клон на Completions Development, който е член на консорциума“. Разработките са завършени с Руската тръбна металургична компания (TMK). \r\nПроектът \"Турски поток\" включва изграждането на газопровод, състоящ се от две линии с капацитет 15,75 милиарда кубически метра всяка. Първият е предназначен за доставка на руски газ за турските потребители, вторият - за доставките на страните от Южна и Югоизточна Европа (през България до Сърбия и Унгария). Стартирането е планирано преди края на 2019 г. \r\nПрез януари \"Булгартрансгаз\" взе окончателно решение за изграждането на нов газопровод от границата с Турция до Сърбия, който ще получава газ от \"Турски поток\". Последва търг за резервиране на капацитет в новата система за транспортиране на газ, по време на който две компании, включително \"Газпром\", резервираха 100 процента от бъдещите обеми за транзит на газ. България планира да завърши изграждането на балканския клон на „Турски поток“ до края на 2020 г., заяви председателят на българския парламент през юни. \r\nПрез април компанията обяви, че консорциум, ръководен от „Аркад инженеринг“ с участието на италианската „Аркад ИББ“, стана победител в търга за проектиране и изграждане на газопровода. Консорциумът обеща да изпълни проекта до края на 2020 г. за 1,1 милиарда евро. Като алтернатива той предложи друг вариант: в рамките на осем месеца, тоест до края на тази година, за 1,29 милиарда евро. Резултатите от търга бяха обжалвани от втория му участник - „Газово развитие и разширяване в България“. Тази жалба беше отхвърлена във вторник от местния съд. \r\n*** \r\n \r\n Централната избирателна комисия потвърди, че полицията временно е затворила пет избирателни секции в село Ярка, населено с друзи – араби, живеещи в Израел, заради нередности при гласуването, пише израелското англоезично издание  The Times of Israel . \r\nСлед като бъдат отворени отново, секциите ще останат отворени до полунощ, два часа по-дълго от времето за затваряне за цялата страна, казват от комисията. \r\nИзборни наблюдатели бяха изпратени от Централната избирателна комисия, за да гарантират, че петте избирателни секции работят законосъобразно до края на изборния ден. \r\nСпоред директора на ЦИК Орли Адас е установена липса на пликове и те са били намерени, когато местна жена е била хваната при опит да ги постави в урната. \r\nЖената и двама заподозрени съучастници са задържани. \r\nОстаналите четири затворени секции съобщават за инциденти, съпроводени с насилие, казва Адас. \r\nНа последните избори Ликуд спечели най-много гласове в това село. \r\nОт ЦИК също така съобщиха, че избирателната активност достига 36,5% към 14:00 часа , или 0,7 процента повече от април.", "date": "2019.09.17", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/17/2699701/pozhar-e-goryal-v-rayona-na-novoto-grobishte-kray-kvartal-vinitsa-vav-varna.html", "text": "Пожар е горял в района на новото гробище край квартал „Виница“ във Варна. Това каза за  Радио „Фокус“ – Варна  Ивана Милева, говорител на полицията ОДМВР – Варна. Сигналът е бил подаден преди обед към 11.20 часа за пожар в сухите треви на новото гробище на кв. „Виница“. След това пожарът се е прехвърлил и към намиращата се наблизо борова гора. Има засегната растителност, но огънят е бил овладян бързо. Милева добави, че на място са били изпратени 6 екипа на пожарната, които са овладели пожара и впоследствие той е изгасен. Все още не е изяснено и колко засегнатата площ. Няма пострадали. \r\nДесислава ВАСИЛЕВА", "date": "2019.09.17", "title": "Пожар е горял в района на новото гробище край квартал „Виница“ във Варна"}
{"url": "http://www.focus-news.net/news/2019/09/17/2699708/d-r-sava-bozukov-odbh-smolyan-nyama-novi-sluchai-na-afrikanska-chuma-po-svinete-v-oblastta-prez-poslednata-sedmitsa.html", "text": "За изминалата седмица няма промяна в епизоотичната обстановка в област Смолян и няма нови случаи на африканска чума по свинете в региона. Това заяви по време на заседание на Постоянната областна епизоотична комисия д-р Сава Бозуков – директор на Областна дирекция по безопасност на храните (ОДБХ) – Смолян, предаде репортер на  Радио „Фокус“ – Смолян . „Няма положителни проби за африканска чума по свинете както на отстреляни, така и от намерени мъртви животни. Всички са отрицателни за АЧС. Обстановката през последната седмица в областта е малко по-спокойна“, обобщи д-р Бозуков. \r\nИнж. Ивайло Исаев, зам.-директор на Южно-централно държавно предприятие – Смолян заяви, че от 27 юли до 16 септември отстреляните диви свине на територията на предприятието са 808. „За същия период на територията на област Смолян са отстреляни 271 диви свине, в т. ч влизат и уловените в капани, както и тези в предоставените ловно-стопански райони, които са 134 броя. Общо за предприятието има 25 намерени трупове на умрели диви свине, като 20 са на територията на област Смолян“, поясни инж. Исаев. До 31 август са изплатени общо 6500 лв. за отстреляни и открити мъртви диви свине, като се дават по 50 лв. за отстреляно прасе и 150 лв. за намерен труп, допълни инж. Исаев. \r\nНели ГЕРГЬОВСКА", "date": "2019.09.17", "title": "Д-р Сава Бозуков, ОДБХ – Смолян: Няма нови случаи на африканска чума по свинете в областта през последната седмица"}
{"url": "http://www.focus-news.net/news/2019/09/17/2699705/vzglyad-gazprom-pecheli-ot-evropeyskiya-izbor-na-ukrayna.html", "text": "„Газпром“ печели от европейския избор на Украйна, пише руският вестник  „Взгляд“  в материал, представен без редакторска намеса. \r\nУкрайна може да получава руски газ през 2020 г. без договор с Москва. За целта е достатъчно Киев да премине към европейските енергийни правила на играта и да пусне мощността на тръбата за търг. Тази опция беше изразена преди тристранната среща на ЕС за газовите доставки с Украйна и Русия. Но въпреки факта, че тази опция ще позволи на Украйна да напълни тръбата, за Киев тя не е най-печелившата. \r\nРуската федерация ще може да доставя газ до ЕС през Украйна през 2020 г. без договор с Киев, каза източник в европейския енергиен сектор пред ТАСС. „Киев се ангажира като член на Европейската енергийна общност да приложи европейските енергийни стандарти в законодателството си до 1 януари 2020 г., включително процедурата за провеждане на търгове за резервиране на транзитни мощности. По този начин, дори и при липса на договор, операторът на украинската газопреносна система  ще бъде задължен да пусне на търг транзитните си мощности, които „Газпром“ ще може да изкупи обратно за краткосрочни и средносрочни доставки. Оказва се, че дори липсата на договор няма да доведе до прекратяване на транзита на газ към ЕС “, обясни източникът. \r\n„Дори ако тристранните консултации за газ не доведат до резултат, настоящият десетгодишен договор между Москва и Киев изтича в края на 2019 г. и няма да бъде удължен или актуализиран, все още ще има достатъчна правна основа за запазване на транзита през 2020 г.“, заключи експертът. \r\nТой припомни, че вече има прецедент за успешните доставки на „Газпром“ през аукционната система в постсъветското пространство: от 1 януари до 12 март 2019 г. „Газпром“ доставя газ в Армения чрез грузинската газова транспортна система без транзитен договор с Тбилиси, изкупувайки транзитни мощности чрез тръжната система. \r\nВсъщност същата схема се прилага и за газопровода ОПАЛ, който е продължение на „Северен поток-2“  през  територията на ЕС. „Газпром“ трябва да резервира половината от капацитета на тази тръба чрез търгове. Наскоро Полша направи подарък за Украйна, след като Европейския  съд отмени това изключение за газопровода от нормите на третия енергиен пакет на ЕС. „Газпром“ трябваше да намали изпомпването на гориво през ОПАЛ с около 0,6 милиона кубически метра на час. \r\nВ същото време транзитният капацитет на газопровода Нел, който заедно с ОПАЛ получава руски газ от \"Северен поток\", се увеличи с 0,3 милиона кубически метра на час. От друга страна, Газпром беше принуден да увеличи изпомпването на газ през украинска тръба. По-специално заявлението за изпомпване на газ през станция Велке Капушани, която е граничната точка между Словакия и Украйна (т. Нар. Ужгородски коридор), се повиши в понеделник до 154,7 милиона кубически метра от 145,4 милиона кубически метра, количеството, транспортирано досега през ОПАЛ. \r\nАко Украйна направи всичко необходимо, за да се интегрира в енергийното пространство с ЕС, тогава преходът към търговете ще бъде дори от полза на „Газпром“. \r\nОчаква се преговорите за газ, дори в тристранен формат, да бъдат изключително трудни. Първият кръг след смяна на властта в Украйна се очаква тази седмица - 19 септември. Настоящото ръководство на \"Нафтогаз\" изобщо не иска да подписва договор, следователно това ще попречи по някакъв начин в конструктивния разговор. В същото време Украйна поставя умишлено нереалистични изисквания към „Газпром“, като например изпомпване на 90 милиарда кубически метра газ при условие „ипомпвай и плати“. Да не говорим за геополитическото напрежение. \r\n„Ако бяхме създали система за провеждане на търгове без договор, нямаше да е необходимо да преговаряме с„ Нафтогаз “или с отделения от него оператор на украинската газопреносна система относно транзита. Тогава двете страни биха имали отговорности. Най-малкото ще бъдат определени ясни правила на играта. Украйна условно веднъж на шест месеца се съгласява да проведе търг, Газпром участва в него като единствен доставчик и получава определено количество украински транзитен капацитет “, обяснява Игор Юшков, водещ експерт на Националния фонд за енергийна сигурност. \r\n„Всъщност формата на търговете е абсолютна профанация. По отношение на имиджа, Украйна ще може да покаже, че уж е част от Европа. Но първоначално целта на търговете беше да създаде конкурентна основа, така че компаниите да се състезават и да предлагат по-благоприятни условия за обем в тръбата като част от търга. Но няма да има борба за украинската тръба, защото единственият възможен доставчик на газ е Газпром. Тук ситуацията е същата като при ОПАЛ: че на входа на тръбата няма никой, освен „Газпром“, че няма друг доставчик от източната част на Украйна и няма да има \", твърди експертът по петрол и газ. \r\nТрудно е да се каже какъв точно капацитет би могла да предостави Украйна на търг. Проектният капацитет на украинската система за транспортиране на газ на границата с ЕС първоначално възлиза на 142,5 милиарда кубически метра, но такива обеми никога не са транспортирани. И физически, украинската система за транспортиране на газ днес вероятно няма да може да изпомпва 142 милиарда кубически метра - техническото състояние на тръбата няма да го позволи, казва Юшков. „Газпром“ обаче не се нуждае от толкова много. Миналата година бяха изпомпвани 86,8 милиарда кубически метра. Следващата година 15 милиарда кубически метра ще минават по първата линия на Турския поток, от друга страна, 12 милиарда кубически метра ще дойдат поради ограниченията на ОПАЛ. \r\n„За „Газпром“ е важно да издържи през януари, февруари и март 2020 г., след което през Украйна ще трябва да се изпомпва много по-малко газ. Дори ако през януари - март 2020 г. газопроводът бъде натоварен с 60 милиарда кубически метра годишно, тогава благодарение на газовите резерви, които „Газпром“ е натрупал в европейските складове, той ще може да да се справи през отоплителния сезон без никакви проблеми “, смята експертът. \r\nИдеята за търг също може да бъде от полза за „Газпром“ и защото търгът се провежда в отворен режим, докато транзитният договор е търговска тайна, която не може да бъде оповестена публично (въпреки че, разбира се, има „изтичане“ в медиите). Това означава, че условията за транспортиране на газ на търга за продажба на украински мощности ще бъдат известни на всички. И тук основното е тарифите за превоз на гориво и обеми. „Ако в историята на търговете възникне конфликт, веднага ще стане ясно кой е прав и кой е виновен. Споровете може да са в темповете на изпомпване на газ - независимо дали са европейски или са с по-ниски цени “, изтъква Игор Юшков. \r\nЩо се отнася до Украйна, за нея е изгоден всеки вариант, при който транзитът през нейната територия се поддържа. Защото носи печалба. Помпането на руски газ през 2018 г. при 86,8 милиарда кубически метра даде на Украйна приход в размер на 2,1 милиарда долара, платени от „Газпром“. Второ, транзитът на руски газ позволява на Украйна да внася газ по обратни схеми за собствените си нужди. Без транзит обратното ще бъде почти невъзможно. Това заплашва с енергиен срив в отоплителния сезон. Липсата на транзит ще доведе до недостиг на газ в Европа и до увеличаване на спот цените. Дори ако Украйна внезапно успее да намери излишък от газ в Европа, това ще струва скъпо и цената на неговата физическа доставка до Украйна пак ще бъде висока. \r\n„Ако транзитът през Украйна прекъсне тази зима, ще спечелят само определени елити, ориентирани към САЩ, тъй като те ще си свършат добре работата“,- казва експертът. \r\nВсъщност за Украйна е по-изгодно да подпише договор за най-малко една година, а за предпочитане 10 години. Защото им дава гаранция за запазване на транзита под една или друга форма. Ако ситуацията бъде оставена на търгове, тогава „Газпром“ може по всяко време да откаже да участва в обратно изкупуване на украински тръбопроводи. Като се има предвид, че просто няма други доставчици, това ще означава прекратяване на украинския транзит. И това може да се случи вече през втората половина на 2020 г., когато трябва да заработят байпасните газопроводи. \r\n„За Украйна, разбира се, е по-изгоден дългосрочен договор. Затова и Украйна изисква 10-годишен договор с невероятни условия, за да си гарантира дългосрочно зареждане на тръбите. Това е постоянна печалба за Киев и възможността да се продаде тръбата по-късно. Без гаранции за зареждане никой няма да иска да я купи. И накрая, с помощта на договора Украйна обвързва Русия със себе си, като транзитната страна “, казва експертът от Националния фонд за енергийна сигурност. „Газпром“ печели от търгове или едногодишен договор. Тъй като, след като бъдат пуснати в експлоатация байпасните газопроводи, той ще може да премахне ненужните обеми от украинската тръба и да спести от разходите за транзитни услуги. \r\nЗатова има съмнения, че Украйна ще извърши реформата навреме и ще организира тръжната система до 1 януари 2020 г. „Украйна е все още далеч от тази реформа; все още нищо не е готово. Няма такъв механизъм и едва ли ще се появи до януари. Но за „Газпром“ и Украйна е много важно да поддържат транзит точно през първата половина на новата година. „Северен  поток-2“ все още няма да бъде завършен поне на европейска територия. Плюс това, намаляването на изпомпването през ОПАЛ започна. Несигурността остава и при втората линия на „Турски поток“, който върви по маршрута от България до Сърбия, Унгария и Австрия. Преход от България до Сърбия все още не е изграден и е малко вероятно да бъде построен до 1 януари“, каза източникът. \r\n \r\n  Юлиян Марков", "date": "2019.09.17", "title": "„Взгляд“: „Газпром“ печели от европейския избор на Украйна"}
{"url": "http://www.focus-news.net/news/2019/09/17/2699712/prezidentat-rumen-radev-shte-udostoi-poslanika-na-braziliya-s-orden-madarski-konnik-parva-stepen.html", "text": "На 18 септември президентът Румен Радев ще удостои посланика на Федеративна република Бразилия Ана Мария Сампайо Фернандес с орден „Мадарски конник“ първа степен. Церемонията ще започне в 11.00 часа в Гербовата зала на „Дондуков“ 2. Държавното отличие се връчва за заслугите на дипломата за укрепването и развитието на отношенията между България и Бразилия. Това съобщиха от  прессекретариата на държавния глава . \r\nВ 12.00 часа на „Дондуков“ 2 държавният глава ще отличи американския етнограф Мартин Кейниг с почетния знак на Президента на Републиката за приноса му за съхранението и популяризирането на българското фолклорно изкуство.  \r\nМартин Кейниг представя в София своята фотоизложба „Ехо от Балканите. XX век: Портрети и звуци от България“. Изложбата, която се организира в партньорство с Националната художествена галерия, включва 73 фотографии от 7 балкански държави, най-много от България. Те са събрани в голям фотоалбум, който е допълнен с 2 аудио диска с автентичен фолклор. \r\nОт 15.00 часа на „Дондуков“ 2 президентът Румен Радев ще проведе среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония.", "date": "2019.09.17", "title": "Президентът Румен Радев ще удостои посланика на Бразилия с орден \"Мадарски конник - Първа степен\""}
{"url": "http://www.focus-news.net/news/2019/09/17/2699709/zadarzhan-e-izvarshitel-na-opit-za-ubiystvo-v-selo-razhevo-64-godishna-zhena-e-s-opasnost-za-zhivota.html", "text": "Задържан е извършител на опит за убийство в село Ръжево. Това съобщи за  Радио „Фокус“-Пловдив  говорителят на ОДМВР-Пловдив. Разследването се извършва под наблюдение на Окръжна прокуратура-Пловдив и от служители от Районно управление на МВР-Хисаря. Сигналът е подаден вчера по обяд на тел. 112. Според първоначалните данни, в село Ръжево 51-годишен жител нападнал пред дома й и пробол с нож в гърба 64-годишна жена, която е настанена в болница с опасност за живота. При опит да я защити, порезни рани в областта на краката получил неин 60-годишен съсед. След оказана медицинска помощ той е освободен за домашно лечение. Извършителят е задържан за срок до 24 часа в районното управление. На местопроизшествието е направен оглед. По указания на дежурен окръжен прокурор е образувано досъдебно производство по чл. 116, ал.1, т.4 от НК. Уведомена е Окръжна прокуратура – Пловдив. Работата по цялостното изясняване на причините и обстоятелствата около случилото се продължава разследващ полицай.", "date": "2019.09.17", "title": "Задържан е извършител на опит за убийство в село Ръжево, 64-годишна жена е с опасност за живота"}
{"url": "http://www.focus-news.net/news/2019/09/17/2699713/ria-novosti-grazhdanite-na-es-mogat-da-poseshtavat-sankt-peterburg-s-elektronna-viza-po-oprostena-protsedura.html", "text": "Руският премиер Дмитрий Медведев одобри списък с 53 държави, чиито граждани ще могат да посетят Санкт Петербург и Ленинградска област с електронна виза от 1 октомври,  предава   РИА Новости . \r\nРуският президент Владимир Путин през юли подписа указ за въвеждането на електронен визов режим на територията на Санкт Петербург и Ленинградска област от 1 октомври 2019 г. До този момент правителството трябваше да одобри списък на страните, чиито граждани ще могат да го използват. \r\nСпоред заповедта, подписана от Медведев, списъкът включва 53 държави, включително всички държави от Европейския съюз. Гражданите на тези страни вече могат да използват същата процедура, когато посещават Калининградска област и Далечния Изток, а от 1 януари 2021 г. чуждестранните туристи ще могат да получават електронни визи за пътувания до всички региони на Русия. \r\nЕлектронна виза ще бъде издадена на чужд гражданин въз основа на решение на Министерството на външните работи на Руската федерация по заявление, което той ще попълни на уебсайта на министерството не по-късно от четири дни преди датата на влизане в Русия. Срокът на такава виза е до 30 календарни дни с разрешен период на престой в страната не повече от осем дни. Консулска такса за издаване на електронни визи не се начислява. \r\n \r\n  Юлиян Марков", "date": "2019.09.17", "title": "РИА Новости: Гражданите на ЕС могат да посещават Санкт Петербург с електронна виза по опростена процедура"}
{"url": "http://www.focus-news.net/news/2019/09/17/2699715/vazstanoveno-e-dvizhenieto-po-pat-iii-868-smolyan-fatovo.html", "text": "Възстановено е движението по път III-868 Смолян - Фатово. Това съобщиха от  Агенция \"Пътна инфраструктура\" .", "date": "2019.09.17", "title": "Възстановено е движението по път III-868 Смолян - Фатово"}
{"url": "http://www.focus-news.net/news/2019/09/17/2699685/ria-novosti-balgarskiyat-sad-premahna-prepyatstvieto-pred-turski-potok.html", "text": "Върховният административен съд на България прекрати производството по избор на изпълнител за изграждане на тръбопровод, който ще получава газ от „Турски поток“ – изпълнител остава консорциума, ръководен от саудитската компания „Аркад Инженеринг“. \r\nВърховният административен съд отхвърли жалбата на консорциума „Газово развитие и разширяване в България“ с  решение 741 от 2019 г. на Комисията за защита на конкуренцията и прекрати производството “, заяви съдът. \r\nОтбелязва се, че решението е свързано с „липсата на воля за обжалване на решението в консорциума, което е установено във връзка с писмено искане от българския клон на Completions Development, който е член на консорциума“. Разработките са завършени с Руската тръбна металургична компания (TMK). \r\nПроектът \"Турски поток\" включва изграждането на газопровод, състоящ се от две линии с капацитет 15,75 милиарда кубически метра всяка. Първият е предназначен за доставка на руски газ за турските потребители, вторият - за доставките на страните от Южна и Югоизточна Европа (през България до Сърбия и Унгария). Стартирането е планирано преди края на 2019 г. \r\nПрез януари \"Булгартрансгаз\" взе окончателно решение за изграждането на нов газопровод от границата с Турция до Сърбия, който ще получава газ от \"Турски поток\". Последва търг за резервиране на капацитет в новата система за транспортиране на газ, по време на който две компании, включително \"Газпром\", резервираха 100 процента от бъдещите обеми за транзит на газ. България планира да завърши изграждането на балканския клон на „Турски поток“ до края на 2020 г., заяви председателят на българския парламент през юни. \r\nПрез април компанията обяви, че консорциум, ръководен от „Аркад инженеринг“ с участието на италианската „Аркад ИББ“, стана победител в търга за проектиране и изграждане на газопровода. Консорциумът обеща да изпълни проекта до края на 2020 г. за 1,1 милиарда евро. Като алтернатива той предложи друг вариант: в рамките на осем месеца, тоест до края на тази година, за 1,29 милиарда евро. Резултатите от търга бяха обжалвани от втория му участник - „Газово развитие и разширяване в България“. Тази жалба беше отхвърлена във вторник от местния съд. \r\n \r\n  Юлиян Марков", "date": "2019.09.17", "title": "РИА Новости: Българският съд премахна препятствието пред „Турски поток“"}
{"url": "http://www.focus-news.net/news/2019/09/17/2699716/ogranicheno-e-dvizhenieto-po-pat-sofiya-varna-v-rayona-na-selo-kavlak-kadeto-se-preobarna-tir.html", "text": "Временно е спряно движението по главен път София - Варна, в района на разклона за село Кавлак, където около обяд катастрофира товарен автомобил, превозващ зърно. Това съобщи за  Радио \"Фокус\"-Велико Търново  Марияна Христова, говорител на Областна дирекция на МВР-Велико Търново. Предстои автомобилът да бъде преместен. Осигурени са обходни маршрути за леките коли. Екипи на полицията пренасочват движещите се в посока Варна през Попово, а в посока София - през село Железарци. \r\nЛуиза ТРАНЧЕВА", "date": "2019.09.17", "title": "Ограничено е движението по път София - Варна, в района на село Кавлак, където се преобърна ТИР"}
{"url": "http://www.focus-news.net/news/2019/09/17/2699711/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-dunav-most-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, „Дунав мост 1“ и „Дунав мост 2“. Това съобщиха от  ГД „Гранична полиция“ .Информацията за трафика на граничните пунктове е към 18.00 часа. Във връзка с извършване на ремонтно строителни дейности на ГКПП „Златарево“ времето до 14 октомври 2019 г. движението през пункта ще бъде затруднено. На границата със Сърбия, Северна Македония и Гърция трафикът е нормален на всички гранични контролно-пропускателни пунктове. От съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет ще работи само по светлата част на денонощието – от 08.00 часа до 22.00 часа.", "date": "2019.09.17", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и „Дунав мост “ и „Дунав мост 2“"}
{"url": "http://www.focus-news.net/news/2019/09/17/2699714/obshtinskiyat-savet-v-plovdiv-reshi-fizichesko-litse-koeto-narushava-zakona-za-zashtita-ot-shuma-da-mozhe-da-poluchi-do-6-000-leva-globa.html", "text": "Общинският съвет в Пловдив реши по време на свое заседание физическо лице, което нарушава Закона за защита от шума, да може да получи до 6 000 лева глоба, предаде репортер на  Радио „Фокус“-Пловдив . Според разпоредбите, Законът важи за времето от 14 до 16 часа и от 23 до 8 часа. До 12 хиляди лева пък ще достига най-високата глоба за юридически лица, в които спадат и собственици на заведения, които нарушават Закона. Глобите касаят най-вече шума от озвучителни уредби по време на сватби и тържества на открито, които са често срещани в ромските махали. \r\nГлоби ще плащат и хора, които правят шумни ремонти в домовете си в неподходящо време. Те ще се глобяват през Закона за етажната собственост, по думите на кмета по сигурността и обществения ред Йордан Ставрев. \r\nГлобата за физическо лице варира от 500 до 1000 лева, а за юридически лица – от 2000 до 6000 лева. При повторно нарушение санкциите стават в двоен размер – за физически лица от 2000 до 6000 лева, а за юридически от 5000 до 12000 лева. \r\nЦветана ТОНЧЕВА", "date": "2019.09.17", "title": "Общинският съвет в Пловдив реши физическо лице, което нарушава Закона за защита от шума, да може да получи до 6 000 лева глоба"}
{"url": "http://www.focus-news.net/news/2019/09/17/2699722/sport-manchestar-siti-ostana-samo-s-edin-tsentralen-zashtitnik.html", "text": "Футбол: Защитникът на Манчестър Сити Джон Стоунс ще отсъства пет седмици, сред като е получил мускулна контузия. С неговата контузия в Сити остават със само един здрав централен защитник , в лицето на Николас Отаменди. В сряда вечер „гражданите“ гостуват на Шахтьор Донецк в първия си мач от Шампионската лига тази година.", "date": "2019.09.17", "title": "Спорт: Манчестър Сити остана само с един централен защитник"}
{"url": "http://www.focus-news.net/news/2019/09/17/2699720/premierat-boyko-borisov-i-ministar-vladislav-goranov-otkriha-zavod-v-petrich-i-inspektiraha-izgrazhdaneto-na-depoto-za-otpadatsi-kray-blagoevgrad-obzor.html", "text": "Премиерът Бойко Борисов и финансовият министър Владислав Горанов откриха нов завод в Петрич и инспектираха дейностите, свързани с изграждането на регионално депо за отпадъци край Благоевград. Това се случи във вторник. Първото място, което посетиха бе новопостроеният завод в Петрич, който ще осигури работни места за 420 души. Премиерът Борисов заяви, че Европа и света са в рецесия, но в България ситуацията е различна. По думите му на фона на това в България всеки ден се откриват заводи и работни места. Според Борисов това всъщност е най-сигурният начин за справяне с рецесии. „Ние все още сме далеч от рецесията в Европа. Рецесия е когато минеш под нулата, а в момента ние имаме 3.5 % ръст на икономиката“, подчерта Борисов.  \r\nВъв връзка с предстоящите местни избори на 27 октомври той заяви, че кметовете, които ще бъдат издигнати от ПП ГЕРБ трябва да водят положителна политика и да показват резултатите от всичко, което са постигнали.  \r\nОтново в Петрич финансовият министър Владислав Горанов коментира, че финансирането на дейностите, свързани със звеното за киберсигурност, ще бъде от бюджета. „Ако говорим за това как да изградим допълнителен капацитет от скъпо наети служители, които да могат да консултират отделните звена, и как да поддържат по-добра киберсигурност, то има поне два сценария, по които работим едновременно“, отбеляза министър Горанов. Той обясни, че единият е свързан с осигуряването на по-високи възнаграждения в Държавна агенция „Електронно управление“, в която определен лимитиран брой хора да бъдат с по-високи възнаграждения, които да са адекватни на пазара на труда. Другото, върху което работят и тече дебат в Парламента, е възлагането на „Информационно обслужване“ да поддържа критичните инфраструктури и електронните системи.  \r\nПо-късно двамата посетиха най-посещавания туристически обект в Югозападна България, а именно античен град Хераклея Синтика, за който Министерски съвет отпусна 100 000 лв. за провеждането на разкопки. Премиерът Борисов заяви, че и за в бъдеще държавата ще помага за изследването на обекта, който е особено важен за развитието на туризма.  \r\nСлед Община Петрич, министър-председателят Бойко Борисов и финансовият министър Владислав Горанов посетиха Благоевград, където извършиха инспекция на регионалното депо за отпадъци. По думите на Борисов, Благоевград, Симитли, Рила, Кочериново и Бобошево вече имат регионално депо, което ще обслужва и петте общини за следващите 100 години. Министър-председателят добави, че за изграждането на депото са били отделени средства, както от Бюджета, така и от Европейските програми, също и от Предприятието за управление на дейностите по опазване на околната среда (ПУДООС). „Направено е и продължава да се прави“, допълни Борисов. Кметът на Община Благоевград д-р Атанас Камбитов и кметът на Община Симитли Апостол Апостолов, които също присъстваха на инспекцията от своя страна заявиха, че с изграждането на това депо се решава най-големият проблем и за петте общини, включени в проекта. При визитата си в Благоевград, премиерът обяви, че се работи и в посока изграждането обща индустриална зона за общините Благоевград и Симитли. \r\nЛивия НИНОВА", "date": "2019.09.17", "title": "Премиерът Бойко Борисов и министър Владислав Горанов откриха завод в Петрич и инспектираха изграждането на депото за отпадъци край Благоевград (ОБЗОР)"}
{"url": "http://www.focus-news.net/news/2019/09/17/2699710/vse-oshte-ne-sa-osigureni-darva-za-ogrev-na-vsichki-zhiteli-na-selata-borino-stomanovo-churekovo-i-osikovo-poradi-ogranicheniyata-zaradi-afrikanskata-chuma-po-svinete.html", "text": "Все още не са осигурени дърва за огрев на всички жители на селата Борино, Стоманово, Чуреково и Осиково, които попадат в инфектираните зони, заради ограниченията, наложени за африканската чума по свинете. Това стана ясно на заседанието на Постоянната областна епизоотична комисия, което се проведе днес в Смолян, предаде репортер на  Радио „Фокус“ – Смолян . \r\nЗаместник-кметът на Борино Басри Данаджиев заяви, че вече се извозва добитата дървесина и дърва за огрев, които са били на временен склад, но за съжаление по-голямата част от населението на Борино не е снабдено с дърва за огрев и това са 60 % от домакинствата. „Положението е доста тежко и не знаем какво ще се случи за в бъдеще, хората изчакваха, но проблемът с дървата е доста сериозен. Хората не искат да ходят в съседните села Буйново и Кожари, тъй като те са далече от Борино и се оскъпяват транспортните разходи, искат сами да ги добиват в нашия район. Времето предстои да се влоши и трудно ще се влиза в горските терени в общината ако започнат валежи от дъжд“, поясни Данаджиев. \r\nИнж. Ивайло Исаев, зам.-директор на Южно-централно държавно предприятие – Смолян заяви, че няма спънки от страна на горското стопанство по отношение на снабдяването на местното население с дърва за огрев. „Направено е всички възможно от наша страна и досега почти всички дърва от наличните 800 кубика са транспортирани. Част от местното население е пренасочено и вече събира дърва от Буйново. Имам уверение, че още 15-20 души също ще си съберат дървата от Буново, има хора, които ще се снабдят от Широка поляна. Това е решението на проблема, при спазване на всички забрани и рестрикции“, отбеляза инж. Исаев. \r\nТой уточни, че заради въведените ограничения има проблеми и със снабдяването с дърва за огрев на жителите на селата Стоманово, Чуреково и Осиково. „В Селча и Михалково почти на 90% е решен проблемът с дървата, но в трите села около 60-70 % от хората са снабдени, останалите 30-40 % предстои да бъдат снабдени. Вариантът е или да се изчака двумесечния срок на забраната, или да се предлагат насаждения само за добив в съседни райони, които не са инфектираната зона. Завишили сме разценките за добив, но няма фирми, желаещи да осъществят добива. Хората от тези села са склонни да си купят дърва на склад, но няма желаеща фирма за добива дърва за огрев за селата Стоманово, Чуреково и Осиково“, каза още инж. Исаев. \r\nНели ГЕРГЬОВСКА", "date": "2019.09.17", "title": "Все още не са осигурени дърва за огрев на всички жители на селата Борино, Стоманово, Чуреково и Осиково поради ограниченията заради африканската чума по свинете"}
{"url": "http://www.focus-news.net/news/2019/09/17/2699721/ministar-temenuzhka-petkova-za-balgariya-e-izklyuchitelno-vazhno-da-zapazi-svoeto-strategichesko-myasto-na-gazovata-karta-na-evropa.html", "text": "За България е изключително важно да запази своето стратегическо място на газовата карта на Европа. Проектът „Турски поток“ ще има изключително важно значение не само за страната ни, но и за целия регион.Затова ние наричаме този проект „Балкански поток“. Това заяви министърът на енергетиката Теменужка Петкова, която заедно с министъра на промишлеността и търговията на Руската Федерация Денис Мантуров председателства 17-тото заседание на Българо-руската междуправителствена комисия за икономическо и научно-техническо сътрудничество в Резиденция „Евксиноград“, предаде репортер на  Радио „Фокус“ – Варна .  \r\nВ отговор на въпрос на руски медии, Теменужка Петкова коментира, че България е заинтересована от реализацията на разширението на инфраструктурата на газопреносната инфраструктура на територията си от турско-българската до българо-сръбската граница и това е безспорно. Тя припомни и приетата от парламента в края на 2018-та година промяна в енергийната стратегия на страната и допълни: „Всички наши действия, свързани с реализацията на този проект са свързани с европейското законодателство, с изискванията на Европейския съюз, на Третия либерализационен пакет, така че вървим напред“.   \r\nОт своя страна, министър Денис Мантуров допълни, също в отговор на журналистически въпрос, че в рамките на заседанието в тесен състав е разгледан въпросът за маркиране на горивата, които се продават. Обсъден е опитът, който руската страна има в Сърбия, за използването на химически елементи, които се добавят към бензина и дизеловото гориво и могат да бъдат идентифицирани от компетентните служби в двете страни при проверки. „Уточнихме, че наскоро в България е прието законодателство, което прави по-строг контрола върху качеството на горивата и проверките, свързани с доставките. Договорихме се да бъде определен срок, в рамките на който да бъде проверено действието на този закон и резултатите, до които ще доведе, и след това да използваме възможностите, които предлага руската страна“, добави министърът. \r\nДиана СТОЕВА", "date": "2019.09.17", "title": "Министър Теменужка Петкова: За България е изключително важно да запази своето стратегическо място на газовата карта на Европа"}
{"url": "http://www.focus-news.net/news/2019/09/17/2699725/parvata-si-samostoyatelna-izlozhba-podredi-v-galeriya-pri-kmeta-sekretaryat-na-obshtinata-radoslava-manova.html", "text": "Първата си самостоятелна изложба подреди в галерия „При кмета“ секретарят на Общината Радослава Манова.Това съобщиха от пресцентъра на  Община Перник . Тя е нарекла експозицията си „Другото лице“ и показва в нея  14  творби, рисувани през последните два месеца. \r\nЗа Манова рисуването е хоби и го прави от много малка, но досега не е събира смелост да покаже картините си.  \r\nЕкспозицията беше открита от кмета на Община Перник Вяра Церовска, която я поздрави за смелостта да представи  другото си лице.  \r\n„Всички това, което е в картините е Радослава – нежна, интуитивна, внимателна, изключително елегантна. Благодаря за красивата изненада“, сподели градоначалникът.  \r\n„За един служител на общината с паралелен личен свят – Радослава има изненадващо приятно друго лице. Пожелавам й да дерзае и твори по същия начин и за напред“ с тези думи се обърна Боян Александров, който се занимава с дърворезба. \r\nНа откриването присъстваха много приятели и колеги, които поздравиха авторката и й пожелаха да продължава да твори, независимо от ангажиментите, които има.", "date": "2019.09.17", "title": "Първата си самостоятелна изложба подреди в галерия „При кмета“ секретарят на Общината Радослава Манова"}
{"url": "http://www.focus-news.net/news/2019/09/17/2699718/vitsepremierat-ekaterina-zaharieva-potvardi-podkrepata-za-evropeyskoto-badeshte-na-albaniya.html", "text": "Вицепремиерът и външен министър Екатерина Захариева потвърди подкрепата на България за европейското бъдеще на Албания и Република Северна Македония по време на среща с албански депутати. Това съобщиха от пресцентъра на  Министерството на външните работи . \r\n„Ние сме едни от най-големите поддръжници на идеята Албания и Република Северна Македония да започнат преговори с Европейския съюз през октомври. Ще бъде историческа грешка, ако страните бъдат разделени“, заяви Екатерина Захариева по време на среща с председателя на Комисията за външна политика в парламента на Албания Мими Кодели.  \r\nЕкатерина Захариева и Мими Кодели обсъдиха законодателните промени в Албания, европейската интеграция на страните от Западните Балкани, инфраструктурното развитие на региона и двустранните отношения между страните ни.  \r\nВъншният ни министър изрази и очакванията за пълно прилагане на приетия през 2017 г. Закон за защита на националните малцинства, което да даде възможност на българското малцинство в Албания да изучава майчиния си език.  \r\nМими Кодели благодари за подкрепата ни за европейската интеграция на Албания, както и за предоставянето на финансиране по линия на Официалната помощ за развитие.  \r\nТази година България чрез Министерството на външните работи финансира проект за строителство на пътища между град Билищ и село Върник на стойност 1 125 000 лв. Проектът, който е най-големият, реализиран някога със средства от Официалната помощ за развитие на България, трябва да даде на жителите на двете населени места по-лесен достъп до образователните центрове, административни услуги и медицинска помощ.   \r\nМинистър Захариева подчерта, че България и Република Северна Македония ще работят с Албания в тясно сътрудничество по време на съвместното си председателството на Берлинския процес. Тя поздрави Мими Кодели за предстоящото от страна на Албания председателство на Организацията за сигурност и сътрудничество в Европа през 2020 г.", "date": "2019.09.17", "title": "Вицепремиерът Екатерина Захариева потвърди подкрепата за европейското бъдеще на Албания"}
{"url": "http://www.focus-news.net/news/2019/09/17/2699717/the-times-of-israel-aktivnostta-na-izborite-v-izrael-dostigna-443-do-1600-chasa.html", "text": "Избирателната активност на парламентарните избори в Израел към 16:00 часа достигна 44,3 процента или 2 834 584 гласоподаватели, казва Централната избирателна комисия, цитирана от  The Times of Israel \r\nПоказателят е определен от информацията от 8 681 избирателни секции, над 80% от общия им брой, както и проучване на представителна извадка от 513 секции от Централното статистическо бюро. \r\nТова представлява увеличение с 1,5 пункта спрямо същото време на деня на априлските избори. \r\n \r\n  Юлиян Марков", "date": "2019.09.17", "title": "The Times of Israel: Активността на изборите в Израел достигна 44,3% до 16:00 часа"}
{"url": "http://www.focus-news.net/news/2019/09/17/2699719/vavezhda-se-obhoden-marshrut-na-gradskiya-transport-v-stara-zagora-poradi-remonti-na-bul-krayrechen.html", "text": "Въвежда се обходен маршрут на градския транспорт в Стара Загора поради ремонти на бул. \"Крайречен\". Това съобщиха от пресцентъра на  Община Стара Загора . Във връзка с осигуряване на безопасното организиране и изпълнение на строително – монтажните работи на бул. „Крайречен“ в Стара Загора, от днес до  20 септември, включително, превозните средства на обществения транспорт ще се движат по обходен маршрут както следва: по посока запад – изток: бул. „Цар Симеон Велики“ – ул. „Ангел Кънчев“ – бул. „Славянски“ – ул. „Никола Петков“. Добавя се допълнителна спирка на ул. „Ангел Кънчев“.", "date": "2019.09.17", "title": "Въвежда се обходен маршрут на градския транспорт в Стара Загора поради ремонти на бул. \"Крайречен\""}
{"url": "http://www.focus-news.net/news/2019/09/17/2699723/dva-novi-terena-s-izkustvena-nastilka-za-minifutbol-otkri-dnes-kmetat-na-obshtina-pernik-vyara-tserovska.html", "text": "Два нови терена с изкуствена настилка за минифутбол откри днес кметът на Община Перник Вяра Церовска. Това съобщиха от пресцентъра на  Община Перник . Спортните съоръжения се намират в кв. „Ралица“, в близост до СБДПЛР „Профилакториум“ и в двора на обединено училище \"Христо Ботев\" в град Батановци. С това новоизградените през последните 4 години спортни площадки станаха 17, а съвсем скоро се очаква и откриването на още една в село Големо Бучино. Игрищата са с размери 20 на 30 м., с изкуствена тревна настилка, поставени са футболни врати с мрежа, както и специална предпазна ограда. Ключовете от обектите символично бяха връчени на световната ни шампионка по таекуондо ITF Василена Василева и на директора на учебното заведение Лилия Стойчева.  \r\n\"За мен е изключително радостно да виждам толкова млади хора, които искат да спортуват. В началото на мандата си поех инициативата спортът да бъде достъпен за всеки и сега, когато откриваме поредните спортни съоръжения съм убедена, че заедно ще успеем да направим още много необходими неща за всички, които обичат града\", сподели градоначалникът.  \r\nИнвестицията е от капиталови разходи на Община Перник за 2019 г., като всеки от терените е на стойност 60 000 лева. Новите придобивки могат да се ползват от всички жители за различни спортни занимания абсолютно безплатно.", "date": "2019.09.17", "title": "Два нови терена с изкуствена настилка за минифутбол откри днес кметът на Община Перник Вяра Церовска"}
{"url": "http://www.focus-news.net/news/2019/09/17/2699727/vazstanoveno-e-dvizhenieto-po-pat-i-4-veliko-tarnovo-targovishte-pri-razklona-za-s-kavlak.html", "text": "Възстановено е движението по път I-4 Велико Търново – Търговище при разклона за с. Кавлак. Това съобщиха от  Агенция „Пътната инфраструктура\"", "date": "2019.09.17", "title": "Възстановено е движението по път I-4 Велико Търново – Търговище при разклона за с. Кавлак"}
{"url": "http://www.focus-news.net/news/2019/09/17/2699724/obshtinska-izbiratelna-komisiya-v-kardzhali-e-registrirala-9-partii-i-koalitsii-za-uchastie-v-izborite-za-mestna-vlast.html", "text": "Общинска избирателна комисия (ОИК) в Кърджали е регистрирала 9 партии и коалиции за участие в изборите за местна власт, това съобщиха от ОИК-Кърджали, предаде кореспондент на  Радио „Фокус“ . До 16 септември в ОбИК за участие в изборите за кмет на община, кметове на кметства и за общински съветници документи са внесли партиите „ГЕРБ”, „Движение за права и свободи”, Коалиция „БСП за България”, „Съюз на демократичните сили” и коалиция „Демократична България – Обединение”, „Движение България на гражданите”, „Демократи за отговорност, свобода и толерантност” и партия „Средна европейска класа”, „ВОЛЯ”  ще участва в изборите за кмет на общината и за общински съветници. партия „Атака” ще участва в изборите за общински съветници,  Инициативен комитет издига Александър Тасков Илиев за независим кандидат за общински съветник, а също Инициативен комитет издига Емрах Мюмюн Хасан за кмет на кметство Бойно и Севим Сали Салиф за кмет на кметство Велешани. \r\nДарина ДЕЕНИЧИНА", "date": "2019.09.17", "title": "Общинска избирателна комисия в Кърджали е регистрирала 9 партии и коалиции за участие в изборите за местна власт"}
{"url": "http://www.focus-news.net/news/2019/09/17/2699728/sofiyskiyat-apelativen-sad-e-potvardil-myarkata-za-zadarzhane-pod-strazha-spryamo-75-godishniya-mazh-obvinen-za-ubiystvo-v-kyustendil.html", "text": "Софийският апелативен съд е потвърдил мярката за задържане под стража спрямо 75-годишния мъж, обвинен за убийство в Кюстендил. Това съобщиха за  Радио „Фокус” – Кюстендил  от Окръжен съд – Кюстендил. По-горната инстанция е потвърдила определението на Окръжен съд – Кюстендил, с което е постановена постоянна мярка за неотклонение „задържане под стража” по отношение на Симеон Стоянов, обвиняем за убийство, извършено по особено мъчителен начин за убития или с особена жестокост, на 6 срещу 7 септември в жилищен квартал „Герена” в Кюстендил, където бе намерен трупът на 45- годишен мъж. Престъплението е по чл. 116, ал.1, т. 6, пр. 3, във връзка с чл. 115 от НК. Законът предвижда наказание- Лишаване от свобода за срок от 15- 20 години, доживотен затвор или доживотен затвор, без право на замяна. Определението на съдебната инстанция е окончателно. \r\nВенцеслав ИЛЧЕВ", "date": "2019.09.17", "title": "Софийският апелативен съд е потвърдил мярката за задържане под стража спрямо 75-годишния мъж, обвинен за убийство в Кюстендил"}
{"url": "http://www.focus-news.net/news/2019/09/17/2699730/21-partii-4-koalitsii-i-3-initsiativni-komiteta-sa-registrirani-za-predstoyashtite-mestni-izbori-v-burgas.html", "text": "Изтече срокът за регистрация на партии, коалиции, инициативни комитети и местни коалиции. Общинската избирателна комисия (ОИК) в Бургас е регистрирала за участие в изборите за общински съветници и за кметове на 27 октомври 2019 – 21 партии, 4 коалиции, 3 инициативни комитета за издигане на независими кандидатури за общински съветник и 1 местна коалиция. Това съобщиха от  ОИК . От днес до 24 септември предстои регистрация на кандидатските листи. Тази година в община Бургас има образувани 328 бр. секции. При наличие на необходимия брой избиратели, комисии ще бъдат образувани в лечебни заведения, Затвора, както и Подвижна избирателна секция.  Съставите на секционните избирателни комисии  ще са от 7 и 9 души.", "date": "2019.09.17", "title": "21 партии, 4 коалиции и 3 инициативни комитета са регистрирани за предстоящите местни избори в Бургас"}
{"url": "http://www.focus-news.net/news/2019/09/17/2699735/predstoyashti-mezhdunarodni-sabitiya-za-18-septemvri-2019-agentsiya-fokus.html", "text": "*** \r\n  Визита на сръбския премиер Ана Бърнабич \r\n \r\n*** \r\n  Дебат за Брекзит в Европейския парламент \r\n \r\n*** \r\n  Пресконференция на генералния секретар на ООН Антонио Гутериш \r\n \r\n*** \r\n  Визита на Еманюел Макрон \r\n \r\n*** \r\n  Владимир Путин ще се срещне с китайския премиер Ли Къцян \r\n \r\n*** \r\n  Мария Пейчинович Бурич поема поста на главен секретар на Европейската комисия \r\n \r\n*** \r\n  Годишна конференция на ОССЕ за човешките права \r\n \r\n*** \r\n  Пресконференция на първия министър на Шотландия Никола Стърджън \r\n \r\n*** \r\n  Изслушване по делото на лидера на прокюрдската Демократична партия на народите в Турция \r\n \r\n*** \r\n  Визита на премиера на Нова Зеландия Джасинда Ардърн \r\n \r\n*** \r\n  Разговори на Еманюел Макрон с финландския премиер Анти Рине \r\n \r\n*** \r\n  Дело за шпионаж срещу служители на американското консулство в града \r\n \r\n*** \r\n  Среща на федералния канцлер на Австрия Бригите Биерлайн с японската принцеса Како \r\n \r\n*** \r\n  Визита на палестинския президент Махмуд Абас \r\n \r\n*** \r\n  Изслушване на представители на „Гугъл“, „Туитър“ и „Фейсбук“ в Сената за екстремизма в социалните мрежи \r\n \r\n*** \r\n  Симпозуим за глобална авиационна сигурност на ИКАО \r\n \r\n*** \r\n  Пресконференция на директора на Федералния резерв", "date": "2019.09.17", "title": "Предстоящи международни събития за 18 септември 2019  (Агенция \"Фокус\")"}
{"url": "http://www.focus-news.net/news/2019/09/17/2699731/nyama-novi-registrirani-ognishta-na-afrikanska-chuma-po-svinete-v-oblast-shumen.html", "text": "Редовното ежеседмично заседание на Областната епизоотична комисия в Шумен се проведе под председателството на заместник-областния управител Ширин Вели. Това съобщиха от пресцентъра на  Областната администрация в Шумен . Епизоотичната обстановка в област Шумен и извършените дейности по отношение неразпространението на болестта африканска чума по свинете бяха представени от експерти на Областната дирекция по безопасност на храните. „На територията на област Шумен няма регистрирано ново огнище на болестта, за момента нямаме съмнение за болни свине от африканска чума по свинете“, каза д-р Наташа Баева, началник отдел „Здравеопазване на животните“ в Областна дирекция по безопасност на храните (ОДБХ)-Шумен. По думите й от свиневъдни ферми са изпратени 100 проби и от диви свине 21 проби, като резултатите са отрицателни за африканска чума по свинете. „Във връзка с изпълнение на заповедите за обявяването на двете огнища на болестта африканска чума по свинете в стада от „Източнобалканска свиня“ на територията на община Смядово сме започнали вземането на проби от стадата в 10 км зона. Има взети 85 проби от четири стада „Източнобалканска свиня“ и 21 проби от ферма тип „А“, като пробите ще бъдат изпратени днес за изследване“, уточни д-р Баева. „За периода 5-12 септември са проверени 10 броя обекти за обществено хранене във връзка с изпълнение на заповедта за безопасно събиране и обезвреждане на кухненски отпадъци, срок които работнически стол, ресторанти, обекти за бърза закуска, гостилница и кафе-аперитиви“ съобщи д-р Нели Маринова – началник отдел „Контрол на храните” при ОДБХ-Шумен. Според д-р Маринова в обектите не са констатирани несъответствия. „Страничните животински продукти се съхраняват на определените идентифицирани за целта места, представят се договори с регистрирани обекти за обезвреждане и за предадените количества се представят потвърдителни  документи за това“, уточни тя. Относно контрола по тир паркингите като места, които също имат епизоотично значение във връзка с разпространението на африканската чума по свинете, са извършени проверки на регистрираните такива обекти на територията на област Шумен. „Издадени са 5 броя предписания на обекти, разположени на автомагистрала „Хемус“ и на пътя Шумен-Карнобат. На управителите на тези обекти са дадени задължителни указания да се осигурят контейнери за събиране на кухненски и хранителни отпадъци, които са странични животински продукти, да са обозначени с необходимите надписи и събраните количества такива животински продукти да се предават за междинно съхранение или обезвреждане в регистриран по Закона за ветеринарно-медицинската дейност обект“, обясни д-р Нели Маринова. По думите й всички предписания са изпълнени в срок и това е констатирано при последващи проверки, като са осигурени идентифицирани контейнери, сключени са договори с предприятия за обезвреждане на странични животински продукти и се представят необходимите документи, удостоверяващи предаването на тези продукти за обезвреждане. Следващото заседание на Областната епизоотична комисия е насрочено за 24 септември.", "date": "2019.09.17", "title": "Няма нови регистрирани огнища на африканска чума по свинете в област Шумен"}
{"url": "http://www.focus-news.net/news/2019/09/17/2699738/s-tri-balgarski-premieri-teatar-lyubomir-kabakchiev-shte-otbelezhi-150-godini-ot-parvoto-teatralno-predstavlenie.html", "text": "С три български премиери Театър „ Любомир Кабакчиев” ще отбележи 150 години от първото театрално представление в Казанлък, каза за  Радио „ Фокус”  директорът на театъра Димитър Кабаков. Той поясни, че едно от представленията, което ще бъде представено на 18 септември в Алиоловата къща е „Нощта преди Албена”.Спектакълът е по текст на директора на театъра Димитър Кабаков, базиран на творчеството на Йордан Йовков. „ Йовков е стара тема за театъра, Албена също”, каза Кабаков и обърна внимание на това, че по много интересен начин е решен образът на Албена, за която през цялото време се говори, но тя не се вижда. В спектакъла е разказана цялата история на красивата, но грешна жена през погледа, през емоциите, през преживяванията на нейните приятелки и врагове от село.Костюмите в спектакъла, които са решени в стил Иван Милев, са дело на художниците Росен Дончев и Ваня Запрянова. Режисьор е Светлин Ивелинов. Спектакълът се играе в Алиоловата къща, която по думите на директора на театъра, е един прекрасен естествен декор, актьорите играят в цялата къща и в целия двор.Другите две премиерни заглавия в афиша на театъра са „Асансьорът“ на Георги Марков и „Заговорът на Калигула“ по Стефан Цанев. \r\nСлавяна ГАЙДАРОВА", "date": "2019.09.17", "title": "С три български премиери Театър „Любомир Кабакчиев” ще отбележи 150 години от първото театрално представление"}
{"url": "http://www.focus-news.net/news/2019/09/17/2699734/predstoyashti-sabitiya-v-stranata-za-18-septemvri-agentsiya-fokus.html", "text": "*** \r\n \r\nОт 09:00 часа ще се проведе заседание на Народното събрание.  \r\n \r\n \r\n*** \r\n \r\nОт 11.00 часа в Гербовата зала на „Дондуков“ № 2 президентът Румен Радев ще удостои посланика на Федеративна република Бразилия Ана Мария Сампайо Фернандес с орден „Мадарски конник“ първа степен. \r\n \r\n \r\n*** \r\n \r\nВ 12.00 часа на „Дондуков“ № 2 държавният глава Румен Радев ще отличи американския етнограф Мартин Кейниг с почетния знак на Президента на Републиката за приноса му за съхранението и популяризирането на българското фолклорно изкуство. \r\n \r\n \r\n*** \r\n \r\nОт 15.00 часа на „Дондуков“ № 2 президентът Румен Радев ще проведе среща с българските представители в Съвместната мултидисциплинарна експертна комисия по исторически и образователни въпроси между България и Република Северна Македония. \r\n \r\n \r\n*** \r\n \r\nОт 18.00 часа в Национална галерия – Двореца вицепрезидентът Илияна Йотова ще открие изложбата „Ехо от Балканите“. \r\n \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n \r\n*** \r\n \r\nОт 9.30 ч. до 13.30 часа, в зала \"Запад\" в сградата на Народното събрание, пл. \"Народно събрание\" № 2, ще се проведе акция по кръводаряване сред депутатите и служителите на 44–тото Народно събрание. \r\n \r\n*** \r\n \r\nОт 15.00 часа в Министерство на външните работи вицепремиерът Екатерина Захариева и посланикът на Великобритания Ема Хопкинс ще открият българо-британска изложба по случай 140 години от установяването на дипломатическите отношения между България и Великобритания. \r\n \r\n   \r\nОт 15. 00 часа в Гранитна зала на Министерския съвет Националният съвет за тристранно сътрудничество ще проведе заседание. \r\n \r\n \r\n*** \r\n \r\nОт 10.00 часа в кв. Курило, ул. „Варна“ № 1 кметът Йорданка Фандъкова ще провери изграждането на детска градина. \r\n \r\n \r\n*** \r\n \r\nОт 11:00 ч. в Сити Стейдж в подлеза на НДК ще се състои официалната пресконференция по повод петото, юбилейно издание на международния кино-литературен фестивал. \r\n \r\n \r\n*** \r\n \r\nОт 13:15 часа в партерното фоайе на Операта, ще се проведе пресконференция за новия сезон 2019/2020. \r\n \r\n*** \r\n \r\nОт 13:30 часа в централата на АБВ ще се проведе пресконференция на партията.  \r\n \r\n \r\n*** \r\n \r\nОт 15:00 часа, ул. \"Раковска\" 134, ет. 5, лидерът на ВОЛЯ Веселин Марешки ще обяви кандидатурата на партията за кмет на София. \r\n \r\n*** \r\n \r\nОт 18.00 часа в Зала № 6 на НДК ще се състои церемонията „Кмет на годината 2019 г.“ \r\n \r\n \r\n*** \r\n \r\nОт 18:00 ч. в СГХГ ще бъде открита изложбата \"И в кротък унес чака тя...\" на скулптора Иван Лазаров. \r\n \r\n \r\n*** \r\n \r\nОт 19:00 часа в зала България Софийската филхармония ще открие 30-те юбилейни дни на Японската култура. \r\n \r\n*** \r\n \r\nОт 19:00 ч. в зала „България“ ще се състои съвместен концерт на легендарната пианистка Фуджико Хеминг с оркестъра на Софийската филхармония. \r\n \r\n*** \r\n \r\nОт 19.30 часа в зала 3 на НДК, модна къща „Жени стил” с дизайнер Евгения Живкова представя за новия есенно-зимен сезон колекция на тема: „Минималистичен шик”. \r\n \r\n*** \r\n \r\nОт 11.00 часа в Градската библиотека „Паисий Хилендарски” ще се състои честване по повод 100-годишнината от рождението на Николай Хайтов.  \r\n \r\n \r\n*** \r\n \r\nОт 11.00 часа в зала „Станимака“, ул. „Цар Иван Асен II“№15, проф. Олег Асенов ще представи т.нар. тол калкулатор и маршрутната карта пред Камарата на автобусните превозвачи. \r\n \r\n*** \r\n \r\nОт 19.00 часа в Летния театър ще се състои предпремиерата на най-новия спектакъл на фолклорен ансамбъл „Филип Кутев“. \r\n \r\n \r\n*** \r\n \r\nОт 15.00 часа в Арт салона на Радио „Варна“ ще се проведе пресконференция на партия БЪЛГАРСКИ СОЦИАЛДЕМОКРАТИ, на която ще бъде представена изненадваща кандидатура за кмет на община Варна и визията си за развитие на града в следващия мандат.  \r\n \r\n \r\n*** \r\n \r\nOт 10.30 часа в пресклуба на БТА ще се състои пресконференция във връзка с предстоящото връчване на националните награди  за литературна критика на името на Иван Мешеков и Иван Радославов в Златарица. \r\n \r\n*** \r\n \r\nОт 11.30 часа в пресклуба на БТА ще бъдат представени две нови мащабни инициативи на Ротари клуб-Велико Търново, подкрепени от Общината, и ще бъде отчетена националната кампания за доставяне на бронхоскоп за Белодробната болница във Велико Търново. \r\n \r\n*** \r\n \r\nОт 10.30 часа в заседателната зала на Общинския съвет кметът на Община Видин Огнян Ценков ще открие кръгла маса на тема „Институционална подкрепа на деца и младежи в конфликт с морала и закона” \r\n \r\n*** \r\n \r\nОт 17.30 ч., в заседателната зала на Общинския съвет, кметът на община Видин Огнян Ценков ще представи публично отчета си за мандат 2015-2019 г. \r\n \r\n \r\n*** \r\n \r\nОт 12.00 часа пред сградата на Община Враца кметът Калин Каменов ще  представи публично отчета си за мандат 2015-2019 г. \r\n \r\n \r\n*** \r\n \r\nОт 14.00 часа в сградата на Общината, ул. „България“ № 12, ІІ ет., Малка заседателна зала, ще се проведат консултации за определяне съставите на секционните избирателни комисии на територията на общината за произвеждане на избори за общински съветници и за кметове на 27 октомври 2019 г. \r\n \r\n \r\n*** \r\n \r\nОт 11:00 часа в Етнографската експозиция на РИМ посетителите ще могат да се запознаят с традиционния занаят – художествено плетиво. \r\n \r\nОт 17:30 часа в залата на Историческия музей ще се състои пресконференция  наГеорги Титюков – заместник-кмет в Община Пловдив и председател на Коалиция „Кауза Пловдив“  по повод отчет на дейността му през мандат 2015г.-2019 г. \r\n \r\n \r\n*** \r\n   \r\nОт 11.00 часа в зала 712 на Областна администрация ще се проведе заседание на Областния съвет за интеграция на хората с увреждания. \r\n \r\n \r\n*** \r\n Смолян.  \r\nОт 8.00 часа пневмофтизиатричния кабинет, който се намира на шестия етаж, над Инфекциозно отделение в смолянската болница ще се проведат безплатни прегледи за риск от туберкулоза. \r\n \r\n \r\n*** \r\n \r\nОт 10.30 часа в залата на Общината ще се състои пресконференция за представянето на два проекта, спечелени по Програмата за трансгранично сътрудничество - за създаване на еко лаборатория и за рехабилитация на пътя от Голямо Буково до манастира. \r\n \r\n \r\n*** \r\n \r\nОт 10.00 часа в Зала 2, ет. 2 в сградата на Общинска администрация, ще се проведат консултации за определяне съставите на секционните избирателни комисии на територията на общината за произвеждане на избори за общински съветници и за кметове на 27 октомври 2019 г. \r\n \r\n \r\n*** \r\n \r\nОт 9.30 часа, в зала 203 на Община Шумен ще се проведат консултации за определяне състава на секционните избирателни комисии за произвеждане на избори за общински съветници и за кметове на общини на 27 октомври 2019 г. \r\n \r\n \r\n*** \r\n   \r\nОт 9.30 часа в зала 363 на общината ще бъде представен проектът за изграждане на центрове за грижа за мъже с умствена изостаналост, които ще бъдат построени в село Лозево. \r\n \r\n  \r\n*** \r\n   \r\nОт 11.00 в зала 203 на общината ще се състоят консултации са състава на СИК в община Шумен за предстоящите местни избори.", "date": "2019.09.17", "title": "Предстоящи събития в страната за 18 септември (Агенция „Фокус“)"}
{"url": "http://www.focus-news.net/news/2019/09/17/2699737/bez-zabavyane-se-izvarshva-preminavaneto-po-osnovnite-patni-napravleniya-v-oblast-blagoevgrad.html", "text": "Без забавяне се извършва преминаването по основните пътни направления в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. През деня обстановката е била спокойна и няма регистрирани тежки пътни инциденти. По пътната мрежа не се извършват ремонтни дейности, заради които да са наложени ограничения за преминаването на автомобили. Остава повишена опасността от падащи камъни в района на Кресненското дефиле и проходите „Предел“ и „Папаз Чаир“. \r\nС нормална интензивност е трафикът и по основните улици и булеварди в Благоевград. Пътните настилки са сухи. В края на деня по-натоварено е движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През нощта няма регистрирани инциденти. Градският транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВАЛивия НИНОВА", "date": "2019.09.17", "title": "Без забавяне се извършва преминаването по основните пътни направления в област Благоевград"}
{"url": "http://www.focus-news.net/news/2019/09/17/2699732/nimh-prez-noshtta-shte-e-yasno-a-utre-predimno-slanchevo.html", "text": "През нощта ще е предимно ясно и почти тихо. Минималните температури ще са от 9° до 14°, по морското крайбрежие до 21°. Утре ще е предимно слънчево. От север-северозапад облачността ще се увеличава и привечер, на отделни места, главно в планините ще превали. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология . Ще духа до умерен северозападен вятър, в Дунавската равнина временно ще се усили и с него ще започне да нахлува хладен въздух. Максималните температури в по-голямата част от страната ще са между 29° и 34°, по-ниски ще са в северозападните райони - между 24° и 29°. Атмосферното налягане ще е по-ниско от средното за месеца и през деня бързо ще се повишава. \r\nПо Черноморието ще бъде предимно слънчево, от север с увеличение на облачността. Ще духа слаб до умерен вятър от север-северозапад. Максималните температури ще бъдат между 28° и 31°. Температурата на водата е 23-24°. Вълнението на морето ще бъде 1-2 бала. \r\nВ планините ще бъде предимно слънчево, след обяд с увеличение на облачността и привечер на места в Стара планина ще превали. Ще духа умерен, по високите части до силен западен вятър. Максималната температура на височина 1200 метра ще е около 24°, на 2000 метра – около 13°. \r\nВ четвъртък ще преобладава облачно време, на места с превалявания от дъжд, в отделни райони с гръмотевици. Ще духа до умерен вятър от север-северозапад. Студеният въздух ще обхване цялата страна и максималните температури ще са от 15°-17° в североизточните райони до 23°-25° в крайните югозападни. В петък вятърът отново ще се усили, но валежите ще спрат, до вечерта и облачността ще намалее до незначителна. В събота ще преобладава слънчево време, главно над източните райони с временни увеличения на облачността. Вятърът ще отслабне, постепенно ще се ориентира от изток, в Източна България - от североизток. Минималните температури ще се понижат и в повечето места ще са между 6° и 11°, а дневните в събота ще останат 18°-23°.", "date": "2019.09.17", "title": "НИМХ: През нощта ще е ясно, а утре предимно слънчево"}
{"url": "http://www.focus-news.net/news/2019/09/17/2699733/normalno-se-osashtestvyava-dvizhenieto-po-patishtata-v-oblast-smolyan.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.17", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/09/17/2699739/kmetat-na-sliven-stefan-radev-dovolen-sam-che-zapochvame-remont-na-baseyna-v-ou-elisaveta-bagryana.html", "text": "Започва ремонтът на плувния басейн в ОУ „Елисавета Багряна“ в Сливен. Това съобщиха от пресцентъра на  Община Сливен . Във връзка с развитието на спортната инфраструктура в града, Общината пое управлението и обновяването на закрития плувен басейн в училището. На откриването на строителната площадка днес кметът Стефан Радев коментира, че в Сливен са необходими повече плувни басейни, които да функционират за гражданите и техните деца, за да могат да развиват своя потенциал и да участват в състезания. „Доволен съм, че ще осигурим възможност на децата, които искат да се занимават с плуване, да посещават басейна в училище „Елисавета Багряна“ в най-скоро време. Съоръжението е необходимо както за състезатели, така и за любители в различни възрасти. Плуването е чудесен спорт и се стараем да удовлетворяваме потребностите и подходящи условия. Усилията ни са насочени към развитието на спортната база в града и успешно вървим по набелязаните цели“, каза Стефан Радев. \r\nПроектът за ремонтни дейности предвижда смяна на вентилационната система, на системата за отопление и филтриране на водата, ще бъдат обновени съблекалните, баните и сауната. Ще бъде монтиран окачен таван в ново помещение за пропуск и каса, както и подмяна на настилки и облицовки от фаянсови плочки, боядисване, монтаж на вътрешни алуминиеви врати. Изгражда се ново външно стълбище пред врата вход/изход за родители/посетители, като допълнителен евакуационен изход. \r\nЩе бъдат подменени осветителните тела с нови LED осветителни тела, дежурно осветление и евакуационно осветление с LED осветителни тела с акумулиращи батерии. Сградата е достъпна и за лица с увреждания, тъй като няма стълби. \r\nСрокът за изпълнение на строително-монтажните дейности е 66 календарни дни. \r\nСредствата са осигурени от Община Сливен. \r\nПлувното съоръжение е построено през 1995 г., като последно е ремонтирано през 2014 г. от частен инвеститор.", "date": "2019.09.17", "title": "Кметът на Сливен Стефан Радев: Доволен съм, че започваме ремонт на басейна в ОУ „Елисавета Багряна“"}
{"url": "http://www.focus-news.net/news/2019/09/17/2699729/s-otkrivaneto-na-pametna-plocha-na-fasadata-na-nch-prosveta-1925-mezdra-grazhdani-pochetoha-zabelezhitelniya-tvorets-i-balgarin-nikolay-haytov.html", "text": "С откриването на паметна плоча на фасадата на НЧ „Просвета - 1925“- Мездра родолюбиви граждани почетоха забележителния творец и българин Николай Хайтов.Това съобщиха за  Радио „Фокус“ – Видин  от читалището. С почетния знак се отбелязва 100-годишнината от рождението на незабравимия писател на нашето съвремие. Учебната година се вписва запомнящо се с живота му – с неговото начало (15-ти септември) и край (30-ти юни). Основен инициатор е  Пенка Георгиева, жител на Мездра, чието име жителите на общината свързват с паметника на Васил Левски в града ни. Увлекателна препратка към моменти от живота и литературното дело на Хайтов направи Данчо Хаджиев – зам.-председател на НФСБ. Почетен гост на тържеството беше синът на Николай Хайтов – Александър Хайтов, който е и архитект и изпълнител на паметната плоча. Събитието уважиха още ръководството на общинска администрация и служители, местни патриоти с родолюбиви идеи, граждани, ученици от близкото ОУ „Хр. Ботев“.Българите свързват името на Николай Хайтов най-вече с уникалната му творба „Капитан Петко войвода“, залегнала в основата на най-любимия и гледан български филм. Неповторимият Хайтов отдава творческите си сили и за опазването на чист български език, за откриване гроба на Апостола на свободата Васил Левски, за популяризиране бита и говора на забележителните родопчани. Сведените глави в минутата мълчание, поднесените цветя, водосветът и най-вече младите хора с любопитни очи вдъхват надежда за нещо добро, което предстои, щом е жива паметта за малките хора, творящи големите неща в историята.", "date": "2019.09.17", "title": "С откриването на паметна плоча на фасадата на НЧ „Просвета - 1925“- Мездра, граждани почетоха забележителния творец и българин Николай Хайтов"}
{"url": "http://www.focus-news.net/news/2019/09/17/2699758/afp-sasht-i-belarus-shte-razmenyat-poslanitsi-sled-desetgodishna-pauza.html", "text": "САЩ и Беларус се готвят да обменят посланици след повече от десетилетие замразяване на отношенията, заяви във вторник помощник-държавният секретар на САЩ по политическите въпроси Дейвид Хейл, цитиран от  AFP . \r\nВисокопоставеният американски дипломат се срещна с белоруския президент Александър Лукашенко на фона на желанието на  Вашингтон  да подобри връзките с Минск. \r\nВ изявление, публикувано от американското посолство след преговорите, Хейл заяви, че отношенията между САЩ и Беларус се намират в \"исторически момент\". \r\n„За мен е чест да съобщя, че сме готови да обменим посланици като следващата стъпка в нормализирането на отношенията ни“, каза той. \r\nХейл не каза обаче кога се планира да пристигне американски посланик в Минск . \r\nВашингтон разхалби санкциите срещу Беларус през 2016 г. \r\nХейл каза, че ако Минск покаже по-голям напредък по време на предстоящите парламентарни и президентски избори, \"можем да обсъдим по-нататъшно облекчаване на санкциите\". \r\nБеларус ще проведе парламентарни избори тази година и президентски през 2020 година. \r\nЧесто наричана \"последната диктатура в Европа\", Беларус е мишена на западните санкции заради лошото досие по правата на човека и липсата на честни избори, коментира агенцията. \r\n \r\n  Юлиян Марков", "date": "2019.09.17", "title": "AFP: САЩ и Беларус ще разменят посланици след десетгодишна пауза"}
{"url": "http://www.focus-news.net/news/2019/09/17/2699759/lektsiya-na-tema-holivudskite-filmi-v-hhi-v-shte-se-provede-v-narodna-biblioteka-ivan-vazov-v-plovdiv.html", "text": "Лекция на тема „Холивудските филми в ХХI в.“ ще се проведе в Народна библиотека „Иван Вазов“ в Пловдив. Това съобщиха за  Радио „Фокус“ – Пловдив  от културната институция.Лекцията ще се състои на 19 септември от 18.00 часа в Конферентната зала на библиотеката, като ще бъде изнесена от Джеймс Дойч – куратор и редактор в „Смитсониан център за фолклорно и културно наследство“. Той е участвал в реализирането на изложби на Корпуса на мира, Театър „Аполо\", Националната администрация по аеронавтика и космос, Службата по горите на САЩ, Белия дом и др. Преподава „Американски изследвания“ в университети в Германия, Норвегия, Полша, Турция, Беларус, Армения, България и т.н. Освен това, Дойч  води курсове по американска филмова история и фолклор в университета „Джордж Вашингтон“, към който е и доктор от 1991 г. Има няколко магистратури – библиотечно дело, Американски изследвания и т.н. Лекцията, която Джеймс Дойч ще представи в четвъртък, предизвиква значителен интерес. Тя ще бъде на английски език. Събитието се организира от Американското посолство в България и Американският културно-информационен център към библиотека „Иван Вазов“.", "date": "2019.09.17", "title": "Лекция на тема „Холивудските филми в ХХI в.“ ще се проведе в Народна библиотека „Иван Вазов“ в Пловдив"}
{"url": "http://www.focus-news.net/news/2019/09/17/2699740/s-normalna-intenzivnost-se-osashtestvyava-trafikat-po-patishtata-v-oblast-veliko-tarnovo.html", "text": "С нормална интензивност се осъществява трафикът по главните и второстепенни пътища в област Велико Търново. Времето в региона е предимно ясно и слънчево, а пътните настилките са сухи, предаде репортер на  Радио „Фокус“ – Велико Търново . През изминалото денонощие не са регистрирани тежки инциденти. Няма и допълнително въведени ограничения във Велико Търново и региона.  \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до 3 януари 2020-та. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. В Прохода на Републиката, който е отворен за движение, остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица. Дейностите се извършват в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.09.17", "title": "С нормална интензивност се осъществява трафикът по пътищата в област Велико Търново"}
{"url": "http://www.focus-news.net/news/2019/09/17/2699741/v-momenta-silite-i-sredstvata-na-gd-pozharna-bezopasnost-i-zashtita-na-naselenieto-uchastvat-v-lokaliziraneto-i-likvidiraneto-na-82-proizshestviya.html", "text": "В момента силите и средствата на ГД „Пожарна безопасност и защита на населението“ участват в локализирането и ликвидирането на 82 произшествия. Това съобщиха от пресцентъра на  МВР . \r\nОт началото на днешния ден пожарникарите в цялата страна са реагирали на над 170 сигнала за произшествия, от които 137 пожара и 26 аварийно-спасителни дейности. Към момента силите и средствата на ГДПБЗН участват в локализирането и ликвидирането на 82 инцидента. Няма данни за пострадали и загинали хора.  \r\nНебрежност при боравене с открит огън е причината за пожара, който се разгоря тази сутрин между врачанските села Върбица и Вировско. Огънят е низов и е обхванал над 250 дка широколистна гора, изоставени лозя и суха трева. На мястото на инцидента са 6 пожарни екипа, служители на горското стопанство и доброволци.  \r\nПожарните екипи на РДПБЗН – София успяха да спасят от огнената стихия 6 къщи. Пожарът, възникнал малко след 14 часа в района село Своде, община Правец. Пристигналите на място пожарникари и доброволци положили всички необходими усилия и ограничили разпространението на огъня, а по-късно и го погасили, в посока населеното място. Продължават действията за пресичане пътя на стихията, която се развива към близък горски масив.    \r\nПродължават действията по погасяване на пожара възникнал малко след 15 часа в борова гора в м. „Сухи дял“, град Котел. В гасенето участват пожарникари и служители на горското стопанство. В гасенето се включи и хеликоптер от ВВС. Стихията е обхванала площ от около 140 дка.  \r\nЛокализиран е пожара в землището на кв. Анезица. Огънят се развива предимно низово, в иглолистна гора. Площта на пожара е около 50 дка. На място са пожарни екипи, служители на горското стопанство и доброволци от Офроуд-Велинград.  \r\nДнес, около 16 часа, в оперативния център на ловешката пожарна е получен сигнал за горящи сухи треви над село Тодоричене, в близост до пречиствателна станция и горски масив. По данни към 18 часа стихията е засегнала около 30 дка сухи треви и храсти и около 5 дка низово в борова гора.  \r\nПолагат се усилия за локализиране на пожара между селата Остър камък и Иваново, общ. Харманли. Активните огнища, които се развиват в борова и смесена гора и сухи треви, са четири. Приблизителната площ на пожара е около 100 дка. На място работят екипи на пожарната, служители на лесничейството и на горското стопанство.  \r\nВ момента се развива пожар на територията на село Бистрица, област Благоевград. Огънят е засегнал 20 дка гора и две необитаеми постройки. На място има четири екипа огнеборци и служители на Държавното горско стопанство.", "date": "2019.09.17", "title": "В момента силите и средствата на ГД \"Пожарна безопасност и защита на населението\" участват в локализирането и ликвидирането на 82 произшествия"}
{"url": "http://www.focus-news.net/news/2019/09/17/2699760/nagradite-kmet-na-godinata-shte-badat-vracheni-na-tseremoniya-v-ndk-na-18-septemvri.html", "text": "Наградите \"Кмет на годината\" ще бъдат връчени в зала 6 на НДК на 18 септември. Събитието ще се проведе от 18.00 ч. Конкурсът се провежда за седма поредна година. За седма поредна година гражданите на всички общини имат възможността да направят оценка на свършеното от своите кметове.   Тази година българите оценяваха работата на кметовете и екипите им в 9 категории, но за целия мандат 2015 – 2019 г.  Призовете за „Кмет на годината“ са в общо  9 категории : „Кмет на годината“, „Кмет на гражданите“, „Градска среда“, „Транспорт“,  „Туризъм, култура, фестивали и традиции“, „Образование, спорт и младежки политики“, „Инвестиции и работни места“, „Социална община“ и „Smart City“. Победителите бяха избрани след онлайн-конкурс. На специално създадената за националния конкурс платформа - kmetnagodinata.bg, българите гласуват и така изразяват гражданската си позиция и поставят всяка година оценка на работата на кметовете и техните екипи. Водещите кметове  във всяка категория са трима за малка, средна и голяма община според населението в нея. Малка община е такава с население до 20 000 жители, средна – с население от 20 000 до 50 000 жители и голяма – с население над 50 000 жители.  \r\n 7 години „Кмет на годината“  \r\n„Кмет на годината“ започва преди седем години през 2013 г.  Именно след национално онлайн допитване всяка година се отличават най-добрите кметове в България. Надпреварата се организира от Портала на българските общини Kmeta.bg и безплатния вестник КМЕТА.bg - единствените национални медии, чието основно внимание е насочено към работата на всичките 265 общини, с над 120 000 служители. За градоначалниците конкурсът \"Кмет на годината\" е полезен най-вече с това, че засилва конкуренцията между тях. В първите четири издания на конкурса призът \"Кмет на годината\" отиде при кметовете на София - Йорданка Фъндъкова (2013), на Бургас – Димитър Николов (2014), а през 2015 г. гражданите оценяваха работата на кметовете за целия мандат 2011-2015 и определиха победители в категориите за голяма, средна и малка община според населението в тях - Живко Тодоров (Стара Загора) за община с над 50 000 жители, Никола Белишки (Панагюрище) за община с население между 20 000 и 50 000 жители и Васко Стоилков (Сливница) за община с население под 20 000 жители. В националното онлайн допитване през 2016 г. вотът на народа определи отличията да са за кмета на Благоевград Атанас Камбитов (голяма община), кмета на Разлог Красимир Герчев (средна община) и кмета на Ивайловград Диана Овчарова (малка община). През 2017 г. управниците, събрали най-голяма подкрепа за работата си от гражданите, бяха кметът на Велико Търново Даниел Панов (голяма община), на Стамболийски Георги Мараджиев (средна община) и на Тутракан Димитър Стефанов (малка община). През 2018 г. вотът на народа определи приза \"Кмет на годината\" да е за кметовете на Русе Пламен Стоилов (голяма община), на Горна Оряховица Добромир Добрев (средна община) и на Челопеч Алекси Кесяков (малка община). \r\n \r\n Човекът зад „Кмет на годината“ и неговото мнение? \r\nЧовекът зад този конкурс е управителят на Портала на българските общини Kmeta.bg Боян Томов. Именно той за седма поредна година организира националното онлайн допитване „Кмет на годината“.   ,  заяви в ефира на  Радио Фокус  Боян Томов.  За медията ни Томов допринесе за един своеобразен профил на български кмет. \" , каза още той. Томов посочи като негативен пример това, че някои управници се появяват, само когато наближи предизборна кампания. \"Гражданите са по-будни и активни, с по-голям контрол и социалните мрежи помагат за това\", посочи Боян Томов. По думите му кметовете пък са по-внимателни, предпазливи, все повече се страят да направят това, което са обещали. \"По-различното в един конкурс и особено в \"Кмет на годината\" е това, че всяка година той придобива своята по-голяма популярност – повече хора, които гласуват, повече общини, които правят на местно ниво кампании, призовават своите съграждани да гласуват, призовават ги към равносметка кметовете в какви проекти са инвестирали, дали да се справили добре, дали гражданите са ги оценили по подобаващ начин, дали не са сбъркали в избора си на проект”, допълни директорът на портала Kmeta.bg. \r\n , категоричен е Томов. \"Кмет на годината\" е едно добро и позитивно състезание\", заяви още той. \r\nБоян Томов каза още, че конкурсът създава засилваща се конкуренция между гражданите на различните населени места и общинската администрация.  \r\nСпоред него един от основните проблеми в малките българските общини е ниското заплащане на администрацията и запазването на квалифицирани хора, които да развиват проекти. \"Трябва да има по-малко общински админстрации, но по-добро заплащане\", посочи Томов. Другият проблем е децентрализацията, която зависи от изпълнителната власт. \"Ако не се работи в тази посока - то това е тъжно, защото каквото се случва в града, виновен винаги е кметът\", допълни директорът на Портала на българските общини. \r\nБоян Томов спря своя поглед и на позитивната кампания, базирана на идеите. „Политически партии разбраха, че негативната кампания не води до нищо, а само до нисък резултат. Нека да чуят местното население, това което иска и да се насочат натам - градът да стане по-хубав\", коментира Томов за предстоящите местни избори. \"Слушайте идеи, а не негативна и черна кампания\", призова Боян Томов.", "date": "2019.09.17", "title": "Наградите „Кмет на годината“ ще бъдат връчени на церемония в НДК на 18 септември"}
{"url": "http://www.focus-news.net/news/2019/09/17/2699736/sofiya-vladimirova-sem-spetsializiraniyat-monitoring-shte-ustanovyava-nesaotvetstviya-na-predizbornoto-povedenie-na-dostavchitsite-s-mediynoto-i-izbornoto-zakonodatelstvo.html", "text": "Специализираният мониторинг ще установява несъответствия на предизборното поведение на доставчиците с медийното и изборното законодателство. Това каза за обзорното предаване  „Това е България“  на  Радио „Фокус“  председателят на СЕМ София Владимирова. Изборът на програмите, включени в споразумението, са на база степен влияние на общественото мнение, териториално разпространение, специализацията и техния профил, едновременно отчитайки спецификата на конкретните избори. СЕМ ще има възможност да реагира на сигнали, засягащи медии, които не са включени в споразумението. „Кампанията за местните избори винаги е най-сложна, защото тя засяга цялата държава в най-голяма степен – хората най-много се вълнуват. В тази кампания се включват и по-малки медии, които, понякога поради незнание или недоглеждане, допускат грешки. Аз разчитам, че медиите ще съобразяват в максимална степен нормативните актове, които се отнасят до тях по време на кампанията. Разчитам, че кампанията ще премине спокойно, като за това отговорност носят всички участници в нея и призовавам да си я поемат“, обясни председателят на СЕМ. София Владимирова заяви, че в кампанията за евроизборите не е имало съществени нарушения, но като има такива – Съветът ги констатира, а ЦИК се произнася, дали има или не.  \r\nЦоня СЪБЧЕВА", "date": "2019.09.17", "title": "София Владимирова, СЕМ: Специализираният мониторинг ще установява несъответствия на предизборното поведение на доставчиците с медийното и изборното законодателство"}
{"url": "http://www.focus-news.net/news/2019/09/17/2699761/prof-aleksandar-marinov-mestnata-vlast-e-smachkana-i-podchinena-na-tsentralnata.html", "text": "Местната власт е смачкана и подчинена на централната. Това каза за предаването „Това е България“ на  Радио „Фокус“  проф. Александър Маринов. Той обясни, че местното самоуправление е затворено за гражданите, което поражда недоверие към цялата политическа система. По негови думи не се дискутират хроничните проблеми на местната власт. „Противопоказна е силна местна власт, защото силната местна власт означава партньор, но и опонент, който няма да следва всички политически и икономически прищевки на върхушката в центъра. А защо хората, гражданите не си го искат, това също е важен въпрос, който за съжаление води до по-нерадостни изводи. Тъй като отвоюването на държавата в полза на гражданите, които са върховният суверен, започва именно от местната власт“, добави той. \r\nПроф. Александър Маринов каза още, че трябва да се помисли за пренасяне на отговорност на микрорайони, в които хората да имат по-активно участие в управлението. Проф. Маринов допълни, че децентрализацията в големите общини в България, изразяваща се в райониране, представлява само администрация, защото районите не се самоуправляват.   \r\nЦоня СЪБЧЕВА", "date": "2019.09.17", "title": "Проф. Александър Маринов: Местната власт е смачкана и подчинена на централната"}
{"url": "http://www.focus-news.net/news/2019/09/17/2699763/esenna-maystorska-rabotilnitsa-otvarya-vrati-v-etnografskata-ekspozitsiya-na-muzeya-v-pazardzhik.html", "text": "Регионален исторически музей – Пазарджик организира двудневна есенна майсторска работилница „Художествено плетиво и изработване на накити от мъниста“,  съобщиха от музея . На 18 септември от 11 часа в Етнографската експозиция на РИМ – Пазарджик, посетителите ще могат да се запознаят с традиционния занаят – художествено плетиво. Различните видове плетива, част от традиционните мъжки и женски носии, се изработват чрез плетене (преплитане на нишки в оформени бримки) посредством различен брой игли (куки) – една, две или пет. Изключително красивите шарени чорапи, кенета и дантели, изискват търпение и майсторство. Най-често използваните материали за плетене са вълна, памук, коприна. Майстор Ваня Терзиева ще демонстрира плетене на две игли и ще представи готови свои изделия. Красимира Карлова ще представи накити, плетени на една игла (кука), а Иванка Рабаджийска ще покаже богато орнаментирани традиционни шарени чорапи, изработени на пет игли. На 19 септември (четвъртък) от 11 часа участниците в есенната майсторска работилница ще имат възможността да се запознаят с изработването на накити от мъниста. Изработването на мънистени накити е типично за всички балкански народи. В периода ХІХ – първата половина на ХХ век в голяма част от Родопските селища, мънистените накити са неизменно допълнение (атрибут) най-вече към традиционните женски костюми. По-рядко срещани са накитите за деца, както и накити-аксесоари за мъжки традиционни костюми. Мънистените накити са предпочитани заради вярата в тяхната апотропейна (предпазна) сила против уроки и зли очи, а от друга страна и заради красивото допълнение към традиционните дамски и мъжки костюми. Изработват се най-вече колани, колиета и гривни от мъниста. Много красиви са „муските“ за шапка, използвани като апотропей. Изключително колоритни са мънистените чантички, портмонета, бутилки с мънистено покритие, „кюстеци“ (мънистен накит към мъжки костюм). Мънистените накити се изработват от различни по големина и форма стъклени мъниста. Най-често използвани са кръгли по форма с диаметърът от 1,5 до 2,5 мм. Основните използвани цветове са: бяло, черно, синьо и червено. Най-често срещаните мотиви са геометричните и флорални – красиви и колоритни линии, ромбове, триъгълници, стилизирани цветя, клонки, листа. От зооморфните мотиви най-често срещан орнамент е птицата. Техниките на изработване на мънистените накити са различни – низане и плетене на една кука, везане по модел, низане и изплитане с игла. Майстор Мария Христоскова от Равногор, ще демонстрира пред посетителите изработване на мънистени накити и ще покаже свои произведения – гривни, колиета, колани. Под ръководството на майсторите, в дните на есенната работилница, участниците ще имат възможността да изпитат сръчността си в плетенето, както и да опитат да направят своя мънистена гривна.", "date": "2019.09.17", "title": "Есенна майсторска работилница отваря врати в Етнографската експозиция на музея в Пазарджик"}
{"url": "http://www.focus-news.net/news/2019/09/17/2699764/ministar-nikolina-angelkova-provede-rabotna-sreshta-s-ministara-na-zdraveopazvaneto-kiril-ananiev-i-vodeshti-lekari.html", "text": "Министър Николина Ангелкова проведе работна среща с министъра на здравеопазването Кирил Ананиев и водещи лекари. Това съобщиха от пресцентъра на  Министерство на туризма . България има потенциал да бъде разпознаваема като балнео дестинация с много добро качество. Развитието на здравния туризъм е важен приоритет в работата на Министерството на туризма, даващ възможност за устойчиво развитие на сектора. Това заяви министърът на туризма Николина Ангелкова на работна среща с министъра на здравеопазването Кирил Ананиев и с водещи лекари. Представителите на медицинската общност подкрепиха идеята и посочиха, че това е и тяхна цел и за първи път държавата ги подкрепя в такова начинание.  \r\nВ дискусията участваха проф. д-р Асен Балтов, проф. д-р Асен Николов, доц. д-р Божидар Финков, проф. д-р Димитър Петков, проф. д-р Елена Илиева, проф. д-р Иван Костов, проф. д-р Иво Петров, проф. д-р Йоаннис Папатанасиу, доц. д-р Костадин Ангелов, доц. д-р Любина Веселинова, проф. д-р Любомир Спасов, проф. д-р Никола Владов, проф. д-р Николай Габровски, д-р Росица Шейтанова, д-р Татяна Ангелова.  \r\nМинистър Ангелкова информира, че ведомството може да инициира ежегодна конференция за здравен туризъм, в която да бъдат поканени български и чуждестранни специалисти в областта. Участието на международни форуми също е много важно, защото така можем да популяризираме страната си и нейните възможности за този тип, допълни още тя.  \r\nВ разговора бяха дискутирани различни възможности и конкретни инициативи, които могат да подпомогнат развитието на здравния и балнео туризма. Експертите препоръчаха мерки, които да допринесат за напредъка на този продукт.  \r\nМинистър Ангелкова и министър Ананиев подчертаха, че здравният туризъм трябва да стане национален приоритет. Министър Ангелкова благодари за ползотворната среща и полезната дискусия и подчерта, че личният ангажимент на всички по темата и общите усилия ще доведат до устойчиво развитие на здравния туризъм в България.", "date": "2019.09.17", "title": "Министър Николина Ангелкова проведе работна среща с министъра на здравеопазването Кирил Ананиев и водещи лекари"}
{"url": "http://www.focus-news.net/news/2019/09/17/2699742/obyaveni-sa-izbiratelnite-spisatsi-v-obshtina-shumen.html", "text": "Във връзка с предстоящите на 27 октомври избори за общински съветници и кметове Община Шумен информира гражданите, че избирателните списъци  са обявени на местата, определени със Заповед на кмета на общината. Това съобщиха от  Община Шумен . Избирателните списъци са публикувани и на главната интернет страница на община Шумен на адрес www.shumen.bg, в раздел „Избори” – „Местни избори“  2019 – Справка по избирателни списъци. Гражданите могат да направят справка по име, презиме ифамилия или адрес по номера на избирателната секция и мястото на гласуване. Изборният кодекс предвижда гражданите с трайни увреждания да могат да гласуват с подвижна избирателна урна. Заявления за този начин на гласуване се приемат до 12 октомври 2019 г. включително, с приложено валидно копие на ТЕЛК/НЕЛК решение, съставено от компетентен орган или медицинска епикриза за здравословното им състояние, които установяват, че заболяването на избирателя е причинило такива увреждания, които не му позволяват да напусне дома си и да се придвижи до избирателната секция самостоятелно или с друго помощно средство. Заявление за вписване в избирателния списък по настоящ адрес се подава в срок до 12 октомври включително,  а заявление за отстраняване на непълноти и грешки – в срок до 12 октомври включително. Заявленията се подават на гише 4 и 5 в Центъра за информация и услуги в Община Шумен – Гражданска регистрация. За справки: тел. 054/857-641. Осигурена е възможност всеки избирател – български гражданин да може да прави справка в избирателния списък по единен граждански номер, включително и на безплатния телефонен с номер 0800 18 433.", "date": "2019.09.17", "title": "Обявени са избирателните списъци в община Шумен"}
{"url": "http://www.focus-news.net/news/2019/09/17/2699765/treti-natsionalen-festival-sedmitsa-na-aktyora-zapochva-v-montana-na-20-septemvri.html", "text": "Трети национален фестивал „Седмица на актьора“ започва в Монтана на 20 септември, съобщиха за  Радио „Фокус“ – Видин  от Драматичен театър „Драгомир Асенов“. Фестивалът се организира за трета поредна година. От тази година фестивалът има и национален статут, и е включен в Културния календар на Министерство на културата. Фестивалът ще се проведе от 20 до 27 септември. Програмата му включва както познати заглавия от репертоара на театъра, така и нова премиерна постановка и гостуване на актьори от други театри в страната с техни представления.", "date": "2019.09.17", "title": "Трети национален фестивал „Седмица на актьора“ започва в Монтана на 20 септември"}
{"url": "http://www.focus-news.net/news/2019/09/17/2699768/izlozhbata-drugoto-litse-predstavya-tvorcheskiya-svyat-na-sekretarya-na-obshtina-pernik.html", "text": "„Другото лице” е заглавието на авторската самостоятелна изложба на секретаря на община Перник Радослава Манова. \r\nТози следобед, в Галерия „При кмета”, тя разкри пред гости и приятели своята творческа и артистична страна, както и любовта си в сферата на изобразителното изкуство, претворена в четиринадесет живописни платна.Това съобщиха от пресцентъра на  областната администрация . \r\nОбластният управител Ирена Соколова поздрави авторката за споделената емоция, вплетена в картините й с цветова хармония и фин, изтънчен стил. Губернаторът направи първата откупка на едно от изложените платна. \r\nРадослава Манова е завършила Българска филология в Софийския университет. Преди да стане секретар на Община Перник има 22-годишен педагогически стаж като преподавател по Български език и литература.", "date": "2019.09.17", "title": "Изложбата „Другото лице” представя творческия свят на секретаря на Община Перник"}
{"url": "http://www.focus-news.net/news/2019/09/17/2699771/reuters-sasht-zavedoha-sadeben-isk-sreshtu-eduard-snoudan-zardi-publikuvaneto-na-memoarite-mu.html", "text": "Съединените щати заведоха дело във вторник срещу бившия служител на Агенцията за национална сигурност Едуард Сноудън, който през 2013 г. разпространи секретни документи за  телефонно и интернет наблюдение от страна на САЩ, заявявайки, че новата му книга нарушава споразуменията за неразкриване на секретна информация, предава  Reuters . \r\nМинистерството на правосъдието заяви, че Сноудън публикува книгата си \"Постоянен запис\", без да я e представил на разузнавателните агенции за преглед, добавяйки, че изказванията на Сноудън също нарушават споразуменията за неразкриване на информация. \r\nСъединените щати претендират за всички приходи, спечелени от Сноудън  за книгата, съобщи Министерството на правосъдието. \r\n \r\n  Юлиян Марков", "date": "2019.09.17", "title": "Reuters: САЩ заведоха съдебен иск срещу Едуард Сноудън зарди публикуването на мемоарите му"}
{"url": "http://www.focus-news.net/news/2019/09/17/2699769/georgi-dimov-bivsh-generalen-konsul-na-balgariya-v-odrin-i-zanapred-sreshtite-vav-format-rusiya-turtsiya-iran-nyama-da-razreshat-siriyskiya-vapros-poradi-nepreodolimite-razlichiya-mezhdu-stranite.html", "text": "И занапред срещите във формат Русия-Турция-Иран няма да разрешат сирийския въпрос, поради непреодолимите различия между страните. Това каза за обзорното предаване  „Това е България“  на  Радио „Фокус“  бившият генерален консул на България в Одрин Георги Димов. Той допълни, че противоречията между Техеран, Анкара и Москва са по принципни въпроси, а именно – за териториалната цялост и суверенитета на Сирия, по отношение на сегашния сирийски президент Башар Асад и чуждестранното военно присъствие в Сирия. „Първото нещо е отношението към бъдещето на държавата Сирия – запазване на нейната териториална цялост и суверенитет. Както Русия, така и Иран, макар и по други причини, са твърдо за това. На второ място е позицията и отношението към сегашния лидер на Сирия – Башар Асад. Москва го подкрепя, Техеран също, докато позицията на Турция е категорично против. Има голямо противоречие по отношение на чуждестранното военно присъствие на територията на Сирия. Известно е, че руските войски са там по официална покана на сегашното сирийско правителство, като това може да се каже и по отношение на Иран, докато при Турция нещата са съвсем различни“, обясни бившият генерален консул. Георги Димов припомни, че през изминалите две години Турция е провела две военни операции в Сирия, вследствие на които е окупирала близо 5 000 кв. км. сирийска територия и няма намерение да се маха от там. Друг препъникамък е американското военно присъствие в Сирия, в частта със съвместните с Турция патрули източно от река Ефрат, което е контрапункт на позицията на днешен Техеран към Вашингтон, обобщи той.  \r\nЦоня СЪБЧЕВА", "date": "2019.09.17", "title": "Георги Димов, бивш генерален консул на България в Одрин: И занапред срещите във формат Русия-Турция-Иран няма да разрешат сирийския въпрос, поради непреодолимите различия между страните"}
{"url": "http://www.focus-news.net/news/2019/09/17/2699762/the-times-of-israel-benyamin-netanyahu-otnovo-tvardi-che-izbiratelnata-aktivnost-sred-levite-i-arabite-izprevarva-privarzhenitsite-na-likud.html", "text": "В „извънредно съобщение“ на страницата си в социалната мрежа  „Фейсбук“ премиерът Бенямин Нетаняху отправя нови предупреждения за предполагаема апатия сред привържениците на „Ликуд“ и висока избирателна активност сред левите и арабските избиратели, цитира думите му  The Times of Israel . \r\n„Това не е изборен трик“, казва Нетаняху за твърдението си, че избирателите на „Ликуд“ не отиват до урните. \r\nТой продължава да твърди, че Палестинската администрация е изпратила официално съобщение, призоваващо израелските араби да гласуват за партии, които са против него. Той не предоставя подробности или доказателства за това. \r\nМеждувременно ЦИК заяви, че избирателната активност достига 53,5% до 18:00 часа, което с 1,5 процентни пункта повече тази на априлските избори към същия час. \r\n \r\n  Юлиян Марков", "date": "2019.09.17", "title": "The Times of Israel: Бенямин Нетаняху отново твърди, че избирателната активност сред левите и арабите изпреварва привържениците на „Ликуд“"}
{"url": "http://www.focus-news.net/news/2019/09/17/2699770/zatvaryat-nyakolko-ulitsi-vav-varna-zaradi-snimki-na-film.html", "text": "Затварят няколко улици във Варна, заради снимки на филм, предаде репортер на  Радио „Фокус“ – Варна . Във връзка със заснемане на международна филмова продукция се затваря за движение на МПС бул. „Владислав Варненчик“ от кръстовището с ул. „Отец Паисий“ до кръстовището с бул. „Мария Луиза“ и „Съборни“ от кръстовището с бул. „Христо Ботев“ до кръстовището с ул. „Антим I” от 20.30 ч. днес  до 5.30 ч. на 18-ти септември. \r\nДесислава ВАСИЛЕВА", "date": "2019.09.17", "title": "Затварят няколко улици във Варна, заради снимки на филм"}
{"url": "http://www.focus-news.net/news/2019/09/17/2699766/sofiya-otbelyaza-svoya-praznik-obzor.html", "text": "На 17 септември Православната църква чества паметта на светата майка София и нейните дъщери светите Вяра, Надежда и Любов. Архиерейска света Литургия бе отслужена в храм „Света София“ по повод празника на светата майка София и нейните дъщери светите Вяра, Надежда и Любов. Литургията бе оглавена от Негово светейшество Българския патриарх и Софийски митрополит Неофит. На литургията се бяха събрани много граждани, които почетоха празника. „Столичани са решили този ден да бъде ден на града, за да си спомняме подвига на майката мъченица София и трите и дъщери - Вяра, Надежда и Любов“, каза Негово светейшество  българският патриарх и Софийски митрополит Неофит  пред журналисти. \"Нека в този ден бъде честити и да знаем, че този ден може да бъде богатството на този празник, както майката София е дала на дъщерите си трите основни добродетели на християнството, така и ние с вяра, надежда и любов да изграждаме своя живот в мъдрост и добри дела на вяра, надежда и любов. Честит празник!\", пожела още българският патриарх. По повод празника Столичният общински съвет проведе празнично заседание. Празничното заседание откри председателят на СОС Елен Герджиков, който заедно с кмета на София Йорданка Фандъкова отправи приветствие към столичани. По традиция в днешния ден ще бъдат връчени званията „Почетен гражданин на София”, „Почетен знак на Столичната община” и на „Значка на София”. По смисъла на специална наредба на Столична община званието \"Почетен гражданин на София\" се присъжда на български и чуждестранни граждани за изключителен принос и заслуги за развитието на Столична община, изключителни постижения в областта на обществено-политическия, научния, стопанския, социалния, културния и спортен живот и др. Удостояването със званието се извършва на официална церемония, която се провежда на тържествената сесия на Общинския съвет в Деня на София. Почетният знак се присъжда на български и чуждестранни граждани, общински служители и общински съветници, които имат значителен принос в развитието на града и заслуги към неговите граждани. Значката на София се връчва на кмета на Столичната община, общинските съветници, районните кметове, заместник-кметовете, секретаря и главния архитект на Столична община. Тя се носи при изпълнение на служебните задължения, както и по време на Националния празник на Република България, официалните празници, празника на София и други градски и национални тържества и ритуали. Денят на София се отбелязва ежегодно на 17 септември на църковния празник \"Св. мъченици София и трите й дъщери Вяра, Надежда и Любов\". Тази година програмата по честванията на празника е богата и изпълнена с много танцови и музикални изпълнения, които ще радват столичани и гостите на града. \r\n Кметът на София Йорданка Фандъкова  заяви, че няма битка за София, а работа за София. Фандъкова отчете, че градът ще го има и след изборите. „Градът ни празнува с вярата, надеждата любовта и мъдростта. Вече девета година имам честта да произнасям празнично слово пред вас. Тази година искам да говоря за отговорността, която всички носим пред нашия град и хората. Постигнахме много. Градът се промени и продължава да се променя“ – с тези думи започна приветствието на столичния кмет Йорданка Фандъкова към столичани. „Живеем във време, в което всичко може да е казано, а утре да се отрече. Нашата задача винаги е била да мислим за града, защото него ще го има и след изборите, а софиянци не са средство и залог на партийни игри. Важното е да има принципи и решителност. Няма битка за София, има работа за София. Нека с любов и мъдрост работим за града си“, добави още тя. \r\n„През изминалия мандат се опитахме да работим достойно за София - на предстоящите избори софиянци избират мъдро“, каза  председателят на Столичния общински съвет Елен Герджиков  по време на тържествената сесия на СОС. „Пред нас се изправиха немалко проблеми, не един и два сложни казуса трябваше да бъдат решени, но формулата за търсене на консенсус по всеки въпрос и за вслушване в разумните предложения на гражданите и съветници доказа, че работи в полза на града. Ако разговора в София се провежда в плоскостта на ясни политики и предложение, то тогава всички ние като граждани на София ще спечелим. Обръщам се към нашите съграждани и с оглед на предстоящите избори казвам на софиянци да направят избора си мъдро. Нека заедно почитаме нашия град. Честит празник на всички и на добър час“, каза Герджиков. \r\n Председателят на групата на политическа партия ГЕРБ в Столичен общински съвет Малина Едрева  заяви, че София е мъдрост и мъдростта изисква работа, подготовка, включване на гражданите, за да може да се достигат крайните цели. „Включването на гражданите не е просто приказка, а процес, който е организиран и добре подготвен през проекта „Визия за София“. Включването на гражданите не е просто отваряне на вратите на общината, а реално включване във взимането на решения“, добави още Едрева. \r\nОт своя страна  председателят на Градския съвет на БСП – София Калоян Паргов  заяви, че няма битка за София, а битка за решения и политики. Той призова езикът на омразата да не е водещ в кампанията. „В политиката е по-важно понякога не какво си направил или казал, а с какво усещане си оставил хората. Дано в този мандат, използвам позитивна насоченост, без значение кой в каква позиция е, да сме успели малко от малко и да оставим хората с добро усещане за София. Няма битка за София, има битка за решения и политики. Нека езикът на омразата не е водещ в това, което ни предстои. Пожелавам на всички софиянци да са живи и здрави. По-късно с  тържествен водосвет и гвардейски марш беше издигнато знамето на София по случай празника на града. Това разпорежда и специална наредба на Столична община за символиката и отличията. Знамето на Столична община е символ с първостепенно значение, който изразява самоуправлението на общината и демократичните принципи, които го характеризират. На събитието присъстваха кметът на столицата Йорданка Фандъкова, вицепрезидентът Илияна Йотова, както и Негово светейшество Българският патриарх и Софийски митрополит Неофит. На място имаше  депутати, общински съветници и общественици. Официалната церемония уважи и началникът на Военна академия \"Г. С. Раковски\" ген.-майор Груди Ангелов. Церемонията събра стотици жители на столицата, а настроението е приповдигнато. За спокойствието и безопасността на гражданите полицейското присъствие в района бе засилено. \r\nТеодора ПАВЛОВА", "date": "2019.09.17", "title": "София отбеляза своя празник (ОБЗОР)"}
{"url": "http://www.focus-news.net/news/2019/09/17/2699773/mnogo-hora-daryavat-knigi-za-vazstanovyavane-na-bibliotekata-kam-opozharenoto-chitalishte-v-selo-katrishte.html", "text": "Много хора даряват книги за възстановяване на библиотеката към опожареното читалище в село Катрище. Това съобщи за  Радио „Фокус” – Кюстендил  Васил Василиев, кметски наместник на селото. Към момента сградата е на ниво, на каквото е след пожара. „Всеки ден се извършват замервания за да се направи проект и да се започне работа по възстановяването. Ще се постараем, преди зимния сезон, да покрием сградата”, каза Василиев. По думите му получават се много обаждания за дарения на книги. Вече е обособено помещение, в което да се съхраняват дарените книги. „Моля само тези книги да бъдат надлежно опаковани, ако може да има и списък”, каза Василиев. По думите му вече е разкрита и дарителска сметка с цел набавяне на средства за нужния ремонт. \r\nВенцеслав ИЛЧЕВ", "date": "2019.09.17", "title": "Много хора даряват книги за възстановяване на библиотеката към опожареното читалище в село Катрище"}
{"url": "http://www.focus-news.net/news/2019/09/17/2699774/georgi-dimov-bivsh-konsul-na-balgariya-v-odrin-balgariya-veche-ne-granichi-s-turtsiya-a-s-blizkiya-iztok.html", "text": "България вече не граничи с Турция, а с Близкия изток. Това каза за обзорното предаване  „Това е България“  на  Радио „Фокус“  бившият генерален консул на България в Одрин Георги Димов. Той допълни, че заради бежанците започва да се променя генетичния код на Турция, което е много опасно, защото манталитетът и ценностите са различни, а това трябва да ни тревожи като страна. Ситуацията в района е напрегната не само заради Сирия, но и заради противоречието, заформящо се в Източното Средиземноморие, в частност остров Кипър, неговия континентален шелф и Изключителната икономическа зона.  \r\n„Двата фронта са следните: Република Кипър и Гърция, които са наши съюзници, приятели и партньори в ЕС, като на тяхна страна са привлечени Египет, Израел, Ливан, а напоследък и Армения, докато отсреща на уравнението стои Турция, която се опитва да вземе на своя страна Москва. Струва ми се, че няма да се получи, понеже позициите на Анкара са слаби по два пункта от международноправна гледна точка. Първо – това са дефинициите на международното морско право, а второто е незаконната окупация на Кипър, където от 1974 г. турските войски са разположени на една трета част от острова и нямат никакво намерение да го напуснат“, обясни той. Георги Димов добави, че ситуацията става още по-взривоопасна, след като Турция е изпратила четвърти сондажен кораб, който да търси нефт и газ, които, по думите му, исторически са носили войни, разрушения и кръв. Това се задава и тук и няма как да не ни притеснява като държава и народ, обобщи той.  \r\nЦоня СЪБЧЕВА", "date": "2019.09.17", "title": "Георги Димов, бивш консул на България в Одрин: България вече не граничи с Турция, а с Близкия изток"}
{"url": "http://www.focus-news.net/news/2019/09/17/2699778/bezplatni-pregledi-za-tuberkuloza-se-provezhdat-v-spetsializiranata-bolnitsa-v-pazardzhik.html", "text": "Безплатни прегледи за туберкулоза се провеждат от 16 до 20 септември в лечебни заведения за диагностика и лечение на туберкулозата в областните градове на страната. Това съобщиха от  РЗИ-Пазарджик . В Пазарджик такива прегледи ще се осъществяват в Специализираната болница за активно лечение на пневмо-фтизиатрични заболявания“ в областния град. Кампанията „Седмица на отворените врати” се осъществява в изпълнение на Националната програма за превенция и контрол на туберкулозата в Република България. Чрез предоставянето на безплатен достъп до медицински услуги проявата е доказала своята ефективност за повишаване на обществената информираност по отношение на заболяването. По време на проведени кампании през месеците март и юни 2019 г. общо анкетирани за туберкулоза са 5 057 лица, а на 3 293 лица в риск от туберкулоза са извършени медицински прегледи и допълнителни изследвания. Открити са 53 лица с туберкулоза и 144 лица с латентна туберкулозна инфекция, при които е започнато лечение. Инициативата се провежда от 2009 г. и е допринесла за по-добра разкриваемост на случаите на туберкулоза и латентна туберкулозна инфекция, за ефективна превенция на туберкулозата в страната и за подобряване на достъпа до здравни грижи. По време на проведените за периода 2009 г. – 2018 г. „Седмици на отворени врати” анкетирани за туберкулоза са 119 787 лица, открити и насочени за лечение са 1 295 лица с туберкулоза, открити с латентна туберкулозна инфекция и обхванати с химиопрофилактика са 4 495 души. По време на „Седмицата на отворените врати“ на всеки желаещ се предлага скрининг за риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията.", "date": "2019.09.17", "title": "Безплатни прегледи за туберкулоза се провеждат в Специализираната болница в Пазарджик"}
{"url": "http://www.focus-news.net/news/2019/09/17/2699772/tsik-s-ochakvaniya-predizbornata-kampaniya-da-bade-v-sinhron-s-balgarskoto-zakonodatelstvo-obzor.html", "text": "ЦИК с очаквания предизборната кампания да бъде в синхрон с българското законодателство и да се спазят добрия тон и морал. Това потвърди  председателят на ЦИК проф. Стефка Стоева  след подписването на споразумението между ЦИК и СЕМ за провеждане на мониторинг върху дейността на доставчиците на медийни услуги по време на предизборната кампания за произвеждане на изборите за общински съветници и за кметове на 27 октомври 2019 г. „Резултатите от нашата съвместна работа със СЕМ са установени от ЦИК 18 нарушения в предизборната кампания на партии и коалиции и 34 нарушения от медиите“, обясни тя. Проф. Стоева каза, че е убедена, че и при тези избори ще получат един пълен, обективен, специализиран мониторинг, отразяващ медийното представяне на кампанията за избор на общински съветници и кметове. Тя подчерта, че за тези избори ЦИК ще продължи да работи в екип с всички държавни органи и организации, които по закон са ангажирани с провеждането на изборите. Стефка Стоева допълни, че за ЦИК медиите са с изключителна важност за спокойното, нормално протичане на изборния процес.  \r\n Председателят на СЕМ София Владимирова  призова медиите да бъдат отговорни към влиянието, което имат, и към работата си, да спазват високите етични, морални и професионални правила на професията, които ги правят такива каквито са – истински журналисти. \"Нито ние, нито ЦИК гледаме формално на сключването на това споразумение. Доказателство за това са нашите чудесни партньорски отношения, както и доклада, който изготвяме и предаваме в ЦИК в края на всяка кампания. Сега няма да бъде по-различно\", каза още Владимирова. \r\nСключеното споразумението между СЕМ и ЦИК определя принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за произвеждане на изборите за общински съветници и за кметове на 27 октомври 2019 г. То бе подписано от председателя на ЦИК Стефка Стоева и председателят на СЕМ София Владимирова. \r\nТеодора ПАТРОНОВА", "date": "2019.09.17", "title": "ЦИК с очаквания предизборната кампания да бъде в синхрон с българското законодателство (ОБЗОР)"}
{"url": "http://www.focus-news.net/news/2019/09/17/2699776/sas-zasazhdane-na-darvo-be-dadeno-nachaloto-na-evropeyskata-sedmitsa-na-mobilnostta-v-shumen.html", "text": "Със засаждане на дърво в парка до сградата на Община Шумен екоексперти, експерти от общината, Регионалната лаборатория (РЛ) към ИАОС и учениците от Градския ученически парламент дадоха началото на инициативите от Европейската седмица на мобилността. Това съобщиха от  Регионалната инспекция по околната среда и водите- Шумен . Мероприятието започна от автоматичната измервателна станция, където експерт от РЛ – Шумен разказа на младите хора за работата на измервателното съоръжение. След това всички преминаха през пешеходната зона и бяха раздадени тематични флаери с цел да се привлече вниманието на обществеността в посока използване на алтернативни начини на придвижване, тъй като мотото на кампанията през тази година е „Върви с нас” с тема: „Безопасно ходене и колоездене”.", "date": "2019.09.17", "title": "Със засаждане на дърво бе дадено началото на Европейската седмица на мобилността в Шумен"}
{"url": "http://www.focus-news.net/news/2019/09/17/2699777/damskoto-poetichno-atelie-vesa-paspaleeva-uchastva-v-mezhdunarodno-sreshta-v-kriva-palanka.html", "text": "Дамското поетично ателие „Веса Паспалеева” участва в Международно среща в Крива Паланка. Това съобщи за  Радио „Фокус” – Кюстендил . Иван Андонов, председател на читалище „Братство” – Кюстендил. Дамите от поетично ателие „Веса Паспалеева”– Светла Радкова, Радосвета Златева и Здравка Радичкова, са участвали в Международна поетична среща „Лирични трепети” в град Крива Паланка, Република Северна Македония. Кюстендилските поетеси са гостували по покана на Национален център за култура и Община Крива Паланка. В приказната атмосфера на манастира „Св. Йоаким Осоговски” са прозвучали някои от най-новите произведения на кюстендилските поетеси. \r\nВенцеслав ИЛЧЕВ", "date": "2019.09.17", "title": "Дамското поетично ателие „Веса Паспалеева” участва в Международно среща в Крива Паланка"}
{"url": "http://www.focus-news.net/news/2019/09/17/2699767/sport-klaudio-kesheru-veroyatno-shte-ostane-v-ludogorets-do-kraya-na-karierata-si.html", "text": "Футбол: Още един от румънците в състава на Лудогорец смята да остане в тима до края на кариерата си. След като преди време Козмин Моци обяви такива планове, подобни намерения има и сънародникът му Клаудиу Кешеру. \r\nГолмайсторът на шампионите има договор до края на сезона, но агентът му обяви пред медиите в северната ни съседка, че клиентът му вероятно ще остане в Лудогорец, докато сложи край на кариерата си. Възможно е тази есен нападателят да удължи договора, за което предстоят преговори.", "date": "2019.09.17", "title": "Спорт: Клаудио Кешеру вероятно ще остане в Лудогорец до края на кариерата си"}
{"url": "http://www.focus-news.net/news/2019/09/17/2699780/za-treta-godina-v-shumen-shte-se-provede-natsionalno-uchenichesko-sastezanie-po-debati.html", "text": "От 21 до 23 септември 2019 г. в града за трета поредна година ще се проведе Национално ученическо състезание по дебати, в което ще вземат участие повече от 85 дебатьори от цялата страна. Това съобщиха от  Градския клуб по дебати . Състезанието отново се организира от активните ученици, участващи в Градския клуб по дебати, събиращ ученици от пет училища на възраст между 15 и 19 години – ППМГ „Нанчо Попович”, ПЕГ „Н.Й.Вапцаров“, ПГИ, СУ „Сава Доброплодни“ и СУ „Йоан Екзерх Български“. Домакини на събитието ще бъдат ППМГ „Нанчо Попович“ и Младежки дом гр.Шумен, а основни спонсори са Алкомет АД, Супермаркети Bulmag и Община Шумен. Откриването на състезанието ще се проведе на Младежката сфера като с това ще се съчетае със събитията около честването на рождения ден на това младежко пространство. Състезанието ще събере в града отбори и съдии от 9 града на страната – София, Пловдив, Варна, Бургас, Русе, Стара Загора, Шумен, Пазарджик и Троян.  Те ще бъдат разделени по трима души в отбори, които ще се противопоставят във формат Световни училища един срещу друг в четири кръга, полуфинал и финал. Някои от темите за дебатите в отделните кръгове са предварително обявени и подготвени от участниците, като те са свързани с нарушените принципи между Китай и Хонг Конг, военните конфликти в Сирия, Йемен, Нигерия, Судан, и приоритизирането на финансовата стабилност пред увеличаването на публичните поръчки и разходи по време на икономическа криза. Другата част от темите ще бъдат обявени непосредствено преди самите кръгове в състезанието и участниците ще имат време от половин час за да се подготвят. В състезанието ще вземат участие 20 отбора, 16 съдии и 10 души организаторки екип, като в края на състезанието ще се определи отборът-победител, който ще вземе златната купа, също така ще се наградят и тримата най-добри говорители в състезанието. Първите клубове по дебати в Шумен се създават още през 1997 г. като в годините до сега клубовете в града се утвърждават като едни от най-добрите в цялата страна, участващи на редици международни състезания в САЩ, Нидерландия, Чехия, Словакия, Турция.", "date": "2019.09.17", "title": "За трета година в Шумен ще се проведе Национално ученическо състезание по дебати"}
{"url": "http://www.focus-news.net/news/2019/09/17/2699781/mezhdu-230-i-250-lv-e-srednata-tsena-na-byaloto-desertno-grozde-na-pazarite-vav-veliko-tarnovo.html", "text": "Между 2.30 и 2.50 лв. е средната цена на бялото десертно грозде на Кооперативния пазар в центъра на старата столица, сочи репортерска проверка на  Радио „Фокус“ – Велико Търново . Цените всъщност варират между 0.50 лв. за сортове, които се използват основно за производство вино и ракия, до около 3.50 лв. за плодове с тънка ципа и без семки. Повечето от продавачите твърдят, че гроздето, което предлагат е българско, дори отглеждано в региона. Масовата продажба на другите сезонни плодове – круши и ябълки все още не е започнала, затова и те са малко по-скъпи. При крушите цените са между 3 и 4.50 лв., а ябълки могат да се намерят и за под 2 лв. за килограм. \r\nДоматите, краставиците и чушките все още държат висока цена.В зависимост от произхода и сорта доматите се търгуват межди 1.20 и 3.20 лв./кг. краставиците струват между 1.50 и 3.00 лв., а при чушките цената за червените е между 1.20 и 3.00, а за зелените – между 0.80  и отново 3.00 лв. \r\nЛуиза ТРАНЧЕВА", "date": "2019.09.17", "title": "Между 2.30 и 2.50 лв. е средната цена на бялото десертно грозде на пазарите във Велико Търново"}
{"url": "http://www.focus-news.net/news/2019/09/17/2699783/nad-80-firmi-ot-oblast-smolyan-sa-uvedomeni-ot-danachnite-za-nepodaden-godishen-finansov-otchet.html", "text": "Инспекторите от офиса на НАП в Смолян са уведомили с покани и електронни писма, представляващите на над 80 фирми от областта, че не са изпълнили задължението си за публикуване на ГФО за 2018 г. и на същите ще бъдат наложени глоби до 21 ноември тази година. това съобщиха от офиса на  НАП  в Смолян. Всеки търговец по смисъла на Търговския закон трябваше да заяви за вписване и представи за обявяване в търговския регистър годишния финансов отчет за 2018 г. в срок до 01 юли 2019 г. (тъй като 30 юни 2019 г. е почивен ден). От 01 януари 2019 г. търговски дружества, които не са осъществявали дейност през 2018 г. е трябвало да се представи декларация за неактивност до 31 март 2019 г. в търговския регистър.Бюджетните предприятия и едноличните търговци, които не подлежат на задължителен независим финансов одит, не публикуват финансов отчет, напомнят от НАП. В закона за счетоводството са предвидени санкции за лицата, които имат задължение, но не са публикували финансов отчет. За представляващия на фирмата глобата е от 200 лв. до 3000 лв., а на фирмата се налага имуществена санкция в размер от 0.1 до 0.5 на сто от нетните приходи от продажби за отчетния период, за който се отнася непубликувания финансов отчет.", "date": "2019.09.17", "title": "Над 80 фирми от област Смолян са уведомени от данъчните за неподаден годишен финансов отчет"}
{"url": "http://www.focus-news.net/news/2019/09/17/2699779/chetiri-litsa-sa-s-povdignati-obvineniya-za-uchastie-v-organizirana-prestapna-grupa-za-trafik-na-zheni-obzor.html", "text": "Четири лица са с повдигнати обвинения за участие в организирана престъпна група за трафик на жени. Това стана ясно на брифинг в Специализираната прокуратура (СП) във връзка с разкрита организирана престъпна група за трафик на жени. От думите на ръководителя на СП стана ясно, че групата е работила на територията на България и Федерална Република Германия. Градовете в България, в които е била най-активна, са София, Ямбол, Силистра, Бургас. Методите на набиране на жените са били два. В единия случай сценарият е бил свързан с използване на скъпоструващи автомобили. Участниците в групата са обикаляли заведения по морето, запознавали са се с определено момиче, симулирали са любов и въз основа на тези взаимоотношения момичето е било изпращано в Германия, където е принуждавано да проституира. Другият начин е бил след случаен полов акт, който е бил контролиран и записан, след което момичетата са били принуждавани да проституират със заплахи, че записът ще бъде разпространен. От думите на директорът на ГДБОП гл. комисар Ивайло Спиридонов стана ясно, че оперативната работа по разкриването на престъпната група е започнала през юни тази година. Тогава служители на Отдел „Трансгранична организирана престъпност“ в ГДБОП са придобили информация за лица, които водят луксозен начин на живот, като придобиват състоянието си по престъпен начин. \r\nПовечето от паричните средства са били превеждани с платежни нареждания, а други са били взимани на ръка. При претърсванията са били установени и намерени скъпи вещи като часовници и автомобили. Автомобилите са били изключително скъпи и най-нови модели от 2018 и 2019 година. Паричната им стойност възлиза на 1,5 милиона лева.  \r\nЖертвите на трафика са пълнолетни, като на територията на България са установени пет момичета, които са пострадали от дейността на престъпната групировка. Голяма част от момичетата впоследствие не са имали представа с какви суми разполагат в сметките си. Те са били настанявани в квартири, които са били наемани от сутеньорите в Германия и Австрия. Например едно от разпитаните по случая момичета не е знаело, че в банковата му сметка в Германия има 67 000 евро, а е разполагала единствено с 200 евро. Всичките финансови средства са били взимани от въпросните лица, които са ги склонявали към проституция. \r\nТеодора ПАВЛОВА", "date": "2019.09.17", "title": "Четири лица са с повдигнати обвинения за участие в организирана престъпна група за трафик на жени (ОБЗОР)"}
{"url": "http://www.focus-news.net/news/2019/09/17/2699775/chetiri-kashti-sa-izgoreli-pri-pozhar-v-blagoevgradskoto-selo-bistritsa.html", "text": "Четири къщи са изгорели при пожар в благоевградското село Бистрица. Това съобщиха за  Радио \"Фокус\"-Пирин  от Регионална служба \"Пожарна безопасност и защита на населението\" - Благоевград. Огънят е локализиран. Няма пострадали хора, нанесени са само материални щети. Освен постройките са изгорели също сухи треви и храсти. На терен са работели екипи на пожарната, водоноски на Общинска фирма \"Биострой\" и доброволци. \r\nЛивия НИНОВА", "date": "2019.09.17", "title": "Четири къщи са изгорели при пожар в благоевградското село Бистрица"}
{"url": "http://www.focus-news.net/news/2019/09/17/2699782/v-aksakovo-otvori-vrati-nov-korpus-na-dg-detstvo-moe.html", "text": "От днес Детска градина “Детство мое” в град Аксаково работи в пълния си капацитет и приема с две групи повече деца, след като официално бе открит новият корпус на детското заведение, съобщиха за  Радио „Фокус“ – Варна  от Общината. „Тази детска градина е сред най-красивите в цяла България”, коментира кметът на община Аксаково инж. Атанас Стоилов. „Родният ни град се развива и променя своята облик всекидневно. Става  красив, уютен и предпочитан. Много млади хора търсят при нас своя дом и това не може да не ни радва”, коментира кметът инж. Атанас Стоилов. “В началото тук, на това място, имаше стари, запустели панелки и бурени по-високи от мен. Днес ние откриваме един от най-красивите нови символи на нашия град и няма помен от предишната нелицеприятна гледка”, върна лентата инж. Стоилов. Кметът на Аксаково благодари на общинските съветници в града, че в последните три години са гласували средствата от общинския бюджет, с които бе обезпечено цялото строителство на новия корпус в ДГ “Детство мое”. Той благодари и на директорите и екипа на детското заведение, които стопанисват и управляват модерното съоръжение, в което растат децата на Аксаково растат и се учат в уютна и приятна обстановка. “Тази детска градина е громен подарък за най-малките жители на Аксаково. Тя може да си съперничи с най-модерните в страната”, коментира началникът на Регионалното управление на Министерството на образованието и науката във Варна Венцеслава Генова. \r\nДесислава ВАСИЛЕВА", "date": "2019.09.17", "title": "В Аксаково отвори врати нов корпус на ДГ „Детство мое”"}
{"url": "http://www.focus-news.net/news/2019/09/17/2699789/afp-izbiratelnata-komisiya-na-tunis-obyavi-imenata-na-dvamata-kandidati-dostignali-do-balotazh-na-prezidentskite-izbori.html", "text": "Избирателната комисия на Тунис потвърди във вторник, че до балотаж на президентските избори достигат професорът по право Каис Сайед срещу задържания медиен магнат Набил Каруи, предава  AFP . \r\nРезултатът от вота в неделя, който изведе на преден план двама политически аутсайдери, беше шок за политическия естаблишмънт, възникнал след падането през 2011 г. на диктатора Зин Ел Абидин Бен Али. \r\nСайед поведе след  първия тур на гласуването в неделя с 18,4 процента от гласовете срещу 15,6 процента на Каруи. Според комисията избирателната активност е достигнала 49% при изборите в неделя, което е значително по-ниско от 64% при първите свободни президентски избори в страната през 2014 г. \r\nАбделфат Муру, първият по рода си кандидат за президент от ислямистката партия „Енахда“, се класира трети. \r\nМалко преди да бъдат обявени официалните резултати, „Енахда“ поздрави двамата победители, като категорично разсея слуховете, че Каруи ще бъде дисквалифициран заради предполагаеми нарушения по време на кампанията си. \r\nВсяка такава дисквалификация щеше да изпрати Муру на балотаж. \r\n \r\n  Юлиян Марков", "date": "2019.09.17", "title": "AFP: Избирателната комисия на Тунис обяви имената на двамата кандидати, достигнали до балотаж на президентските избори"}
{"url": "http://www.focus-news.net/news/2019/09/17/2699786/tri-detsa-ot-selo-bata-poluchiha-po-50-leva-na-starta-na-novata-uchebna-godina-ot-bchk-panagyurishte.html", "text": "Три деца от село Бъта получиха по 50 лева на старта на новата учебна година, съобщиха от БЧК-Панагюрище.  Дарението е от помощта, която младите членове на БЧК-Панагюрище събраха в дарителската касичка по време на празника на селото, Гергьовден, тази пролет. Кметът на Бъта Георги Александров раздаде финансовата помощ и поздрави децата с началото на новата учебна година: „Нека всички са здрави и бодри, нека всички малки и големи ученици бъдат щастливи в своите училища, да растат силни и умни. Благодаря за подкрепата, която БЧК-Панагюрище оказва на хората от селото, както и за тазгодишната дарителска акция по време на нашия празник. Тя се организира за трета поредна година и хората знаят, че събраните средства се съхраняват в кметството, за да бъдат малък подарък в чест на 15 септември.“", "date": "2019.09.17", "title": "Три деца от село Бъта получиха по 50 лева на старта на новата учебна година от БЧК-Панагюрище"}
{"url": "http://www.focus-news.net/news/2019/09/17/2699791/nad-71-tona-otpadatsi-sabraha-dobrovoltsi-ot-velikotarnovska-i-gabrovska-oblasti-saobshtavat-ot-riosv-veliko-tarnovo.html", "text": "72,1 тона отпадъци са събрани на територията на общините от Великотърновска и Габровска области в рамките на инициативата „Да изчистим България заедно“. Акцията се проведе през уикенда, припомни за  Радио „Фокус“ – Велико Търново  Милка Асенова, отговаряща за връзки с обществеността в Регионалната инспекция по околна среда и води в старата столица.Най-голямо количество отпадъци отчитат община Габрово – 28,34 тона и община Трявна – 11,68 тона, следвани от Севлиево – 8,42 тона и Елена – 8 тона. „В община Горна Оряховица  са събрани 4,6 тона, в Златарица – 2,24 тона в Свищов – 3 тона, по 1,5 тона в общините Велико Търново, Павликени и Сухиндол. Отпадъците са депонирани на регионалните депа Велико Търново, Севлиево, Габрово и село Санадиново“, допълни Милка Асенова. \r\nПочистени са 190 места, от които най-много в община Павликени – 41 и община Велико Търново – 28. Общо 2558 доброволци са участвали в кампанията. Най-голяма активност отчита община Павликени – 513 граждани, по 360 в Севлиево и Свищов, 230 в Лясковец. За община Велико Търново хората са 432, като 23-ма от тях са служители на РИОСВ. „Екипът на инспекцията почисти 2 места – района около инспекцията, подходите към спирка „Качица“ и към сградата на БКС, и отсечка към Петропавловския манастир. Събрани са 20 чувала отпадъци, предимно с хартиени, метални и пластмасови опаковки“, уточни още експертът.  \r\nЛуиза ТРАНЧЕВА", "date": "2019.09.17", "title": "Над 71 тона отпадъци събраха доброволци от Великотърновска и Габровска области, съобщават от РИОСВ – Велико Търново"}
{"url": "http://www.focus-news.net/news/2019/09/17/2699785/vazstanoveno-e-dvizhenieto-po-mosta-nad-reka-belitsa-po-napravlenie-kilifarevo-plakovo-elena.html", "text": "Възстановено е движението по моста над река Белица по направление  Килифарево – Плаково – Елена. Това съобщават от пресцентъра на  Кметство Килифарево .След извършеното аварийно възстановяване емблематичния Плаковски мост отново е отворен за движение. Съоръжението е паметник на културата и всички дейности по реконструкцията му бяха съобразени с първоначалната му визия при построяването. Укрепени са основите и колоните, изцяло са подменени парапетите, положена е паважна настилка, а пътят Килифарево – Плаково е цялостно асфалтиран. Все още текат довършителни дейности, които не възпрепятстват движението на МПС.", "date": "2019.09.17", "title": "Възстановено е движението по моста над река Белица по направление  Килифарево – Плаково – Елена"}
{"url": "http://www.focus-news.net/news/2019/09/17/2699790/nimh-zhalt-kod-za-silen-vyatar-nad-moreto-e-v-sila-za-tri-oblasti-na-stranata-na-18-septemvri.html", "text": "Жълт код за силен вятър над морето е в сила за три области на страната на 18 септември. Това сочи справка на сайта на  Националния институт по метеорология и хидрология (НИМХ) . Кодът важи за крайбрежието на областите Добрич, Варна и Бургас. Очаква се в следобедните часове поривите на вятъра да са между  15-20 m/s. Жълтият код означава, че времето е потенциално опасно.", "date": "2019.09.17", "title": "НИМХ: Жълт код за силен вятър над морето е в сила за три области на страната на 18 септември"}
{"url": "http://www.focus-news.net/news/2019/09/17/2699787/priklyuchi-saniraneto-na-sgradata-na-ou-otets-paisiy-v-selo-menenkyovo.html", "text": "Приключи санирането на сградата на ОУ “ Отец Паисий“ в село Мененкьово, община Белово, каза за  Радио „Фокус“ – Пазарджик  директорът на училището Бисер Паров. Той обясни, че е подменена цялата дограма на учебния корпус, освен това и неучебния корпус, а също и физкултурния салон също са с нова дограма. „Всички сгради са боядисани и обновени. На този етап не сме правили вътрешни ремонти, тъй като предстои подмяна и на осветлението на сградите. След това ще направим естетични ремонти, за да може класните стаи да са достатъчно уютни“, коментира Паров. Той допълни, че в училището има записани 38 деца, очакват се и още две. Директорът уточни, че всеки един от учениците има свое шкафче, в което поставя раницата си и лични вещи. „Шкафчетата се заключват и са удобство за децата“, каза още Бисер Паров. \r\nВаня НИКОЛОВА", "date": "2019.09.17", "title": "Приключи санирането на сградата на ОУ “ Отец Паисий“ в село Мененкьово"}
{"url": "http://www.focus-news.net/news/2019/09/17/2699793/chast-ot-ul-mariya-kyuri-v-plovdiv-e-zatvorena-za-dvizhenie-zaradi-izgrazhdane-na-toploprovod.html", "text": "Част от ул. „Мария Кюри“ в Пловдив е затворена за движение заради изграждане на топлопровод.Това съобщиха за  Радио „Фокус“ – Пловдив  от топлофикационното дружество. Ще бъде изграден нов топлопровод с дължина 90 метра. В тази връзка част от улица „Мария Кюри“ се налага да бъде затворена за движение на два етапа от строителството – в първи етап се затваря в участъка от ул. „Ибър“ до ул. „Златю Бояджиев“, а във втори етап се затваря в участъка от ул. „Златю Бояджиев“ до ул. „Подофицер Георги Котов“. Дружеството предприема необходимите мерки за по-бързото приключване на проекта.", "date": "2019.09.17", "title": "Част от ул. „Мария Кюри“ в Пловдив е затворена за движение заради изграждане на топлопровод"}
{"url": "http://www.focus-news.net/news/2019/09/17/2699795/aleksandar-kovachev-direktsiya-regionalna-sluzhba-po-zaetostta-oblast-smolyan-e-na-13-o-myasto-po-ravnishte-na-bezrabotitsa-v-stranata.html", "text": "Към края на месец август безработните, регистрирани в  дирекциите „Бюро по труда“ в Смолянска област са 4448  и са със 15% по-малко спрямо същия месец на предходната година. Това съобщи за  Радио „Фокус“ – Смолян  Александър Ковачев – старши експерт в Дирекция „Регионална служба по заетостта“ – Пловдив. По думите му, сред областите в страната, Смолянска област е на тринадесето  място по равнище на безработица към 31 август.Запазва се тенденцията от години, броят на жените без работа да бъде доста по-висок от този на мъжете. 2657 са дамите, регистрирани на трудовите борси в област Смолян, а този на мъжете е 1791, сравни Ковачев. „Най-нисък е броят на младите хора до 29-годишна възраст, които са 335, тези на възраст между 30 и 39 г. са 732. Хората без работа във възрастовата група 40-49 г. са 836, от 50 до 54 г. са 628, а над 55 г. са 1917 души. По критерий образование, 371 са безработните родопчани с висше образование, 2738 са със средно, 834 с основно и 505 с начално и по-ниско образование“, уточни Ковачев.Той допълни, че постъпилите на работа през август 2019 са 341 души . Местните бюра по труда са устроили на работа 285 души, от които 240 на несубсидирани работни места  и 45 на субсидирани работни места по програми и мерки за заетост. През август 2019 г. в бюрата по труда работодателите са заявили 543 работни места на първичния пазар  и 49 места по програми и мерки за заетост, каза още Александър Ковачев. \r\nНели ГЕРГЬОВСКА", "date": "2019.09.17", "title": "Александър Ковачев, Дирекция „Регионална служба по заетостта“: Област – Смолян е на 13-о място по равнище на безработица в страната"}
{"url": "http://www.focus-news.net/news/2019/09/17/2699796/plovdiv-65-akta-i-409-globi-s-fish-sastavi-politsiyata-za-okolo-5-chasa-pri-masirana-spetsaktsiya-na-patya.html", "text": "65 акта и 409 глоби с фиш състави полицията за около 5 часа при масирана спецакция на пътя. Това съобщи за  Радио „Фокус“- Пловдив  говорителят на ОДМВР. Акцията е проведена в петък в рамките на активните действия за подобряване безопасността на движението и предотвратяване на тежките катастрофи в Пловдив и региона. За времето от 9.00 ч. до 14.00 ч. пътният контрол е осъществен от екипи на тринадесетте районни управления и секторите „Пътна полиция“ и „Специализирани полицейски сили“. Проверени са общо 566 лица и 473 МПС. 263 са нарушенията на скоростния режим и 14 – на пътните знаци и маркировка. 9 водачи са преминали с автомобилите си при забраняващ сигнал на светофарна уредба, а един е отнел предимството на пешеходец. Без обезопасителни колани са били 19, трима са управлявали без сключена задължителна застраховка „Гражданска отговорност“, а други 18 са били с неизрядни пътни документи.", "date": "2019.09.17", "title": "Пловдив: 65 акта и 409 глоби с фиш състави полицията за около 5 часа при масирана спецакция на пътя"}
{"url": "http://www.focus-news.net/news/2019/09/17/2699798/daniela-borisova-pp-vrachanski-balkan-otkriti-sa-otroveni-tri-martvi-beloglavi-leshoyada.html", "text": "Открити са отровени три мъртви белоглави лешояда, каза за  Радио „Фокус“ – Видин  Даниела Борисова, старши експерт в ПП „Врачански Балкан“. Птиците са открити в района на селата Гара Бов, село Бов и с. Церово и са от колонията в Природен парк „Врачански Балкан“. „Днес е имало комисия, която е трябвало да установи каква отрова са погълнали птиците. Фактът с разпръснатата отрова застрашава цялата колония на лешоядите, а други животни в Искърското дефиле“, каза Борисова. Тя допълни, че два от лешоядите са били с поставени предаватели, които са престанали да излъчват сигнал на 16 септември 2019. Предполагаемата причина за смъртта е разпръсната отрова. Освен лешоядите е намерен и труп на скален орел. Откритите птици са защитени от Закона за биологичното разнообразие, което дава основание да се образува наказателно производство. В момента е сформирана комисия по установяване на причината, както и на броя на загиналите птици. \r\nВ продължение на 15 години за възстановяването на популацията на белоглавите лешояди в ПП „Врачански Балкан“ се полагат огромни усилия от Дирекцията на парка и природозащитни организации. Няколко проекта финансираха дейностите за изграждане на инфраструктура и внасяне на птици от Испания и Франция. Установеното деяние има опасност да унищожи колония от 50 птици, подобно на случая в Кресненското дефиле през миналата година. \r\nАнна ЛОЗАНОВА", "date": "2019.09.17", "title": "Даниела Борисова, ПП „Врачански Балкан“: Открити са отровени три мъртви белоглави лешояда"}
{"url": "http://www.focus-news.net/news/2019/09/17/2699801/daily-sabah-porochen-krag-ot-svetovni-krizi.html", "text": "Последните развития в различни части на света демонстрират възникваща, доста нестабилна международна система, която може да генерира сериозни политически рискове и рискове за сигурността за бъдещето, пише турският вестник  Daily Sabah  в материал, представен без редакторска намеса. \r\nВ действителност не е имало период на пълен мир и стабилност в човешката история, но степента на инциденти, случващи се за много кратък период от време, показва, че разгръщането на съществуващата международна система би могло да бъде по-предизвикателно, предвид нарастващите разрушителни способности на държави и недържавни участници. \r\nОсвен това фактът, че в различни части на света се случват няколко кризи едновременно, пречи на международната общност да обърне достатъчно внимание на всяка от тези кризи. Търговската война между двете най-големи икономики в света превзе историята в днешно време. Китай и САЩ участват в икономическа конфронтация, която лесно би могла да се проточи в следващите години. Когато президентът на САЩ Бил Клинтън възхвали икономическия възход на Китай и членството му в Световната търговска организация (СТО), той сметна това за възможност за появата на силен партньор за САЩ Малко повече от две десетилетия по-късно, днес американският президент Доналд Тръмп счита възхода на Китай за най-съществената заплаха за националните интереси на САЩ и благосъстоянието на американците. \r\nПодобна конфронтация вече създава отражение в световната икономика и по-опасно рисковете от тази конфронтация понякога засенчват потенциалните заплахи, възникващи в различни региони. \r\nНеотдавнашното решение на индийското правителство да отмени автономния статут на Кашмир е един от тези въпроси. Решението и обсадата на района след него водят до голяма конфронтация между жителите на Кашмир и индийската държава, както и между две ядрени сили - Пакистан и Индия. Въпреки неотложността на ситуацията, международната общност все още не е обърнала достатъчно внимание, за да овладее и разреши кризата. По подобен начин кризата в Южнокитайско море напоследък е в радара по подобни причини. Натрупването на напрежение в региона, дължащо се на твърденията на множество държави за една островна група, създава значителни рискове за бъдещето на региона. \r\nМиналата седмица имаше напрежение поради взаимни обвинения за нарушаване на териториалните води. Пекин обвини ВМС на САЩ, че се опитват да наложат „навигационна хегемония“ в Южнокитайско море. \r\nВ разгара на всичко това събитията в Близкия изток също стават умопомрачителни. Твърденията за нападение върху саудитските петролни съоръжения от бунтовниците хути, нарастващото напрежение в Персийския залив, израелската предизборна кампания и по-нататъшните \"обещания\" на израелския премиер Бенямин Нетаняху за анексирането на територии сигнализират за опасна ескалация в Близкия изток. \r\nМеждувременно кризите в Сирия и нестабилността в Ирак са повтарящ се проблем за международната сигурност през последното десетилетие. \r\nТези опасни ескалации стават по-притеснителни само когато човек разгледа различните дебати между потенциалните заинтересовани страни. \r\nНесигурността и непредсказуемостта на американската администрация, която , що се отнася по-специално за външната политика, често  споменава, но никога не разрешава предизвикателствата. \r\nЕС се справя със собствените си вътрешни проблеми - възходът на крайно десните партии и непрекъснатите дебати за Брекзит. \r\nПо същия начин протестите в Хонконг за последния месец демонстрират въпроса за бъдещите потенциални проблеми на Китай. Картината изглежда по-мрачна, отколкото се очакваше да се види непосредствено след Студената война и нещата стават все по-предизвикателни. Изглежда, че навлизаме в нова ера, началото на края на света, какъвто го знаем. \r\n \r\n  Юлиян Марков", "date": "2019.09.17", "title": "Daily Sabah: Порочен кръг от световни кризи"}
{"url": "http://www.focus-news.net/news/2019/09/17/2699800/afp-ispanskiyat-kral-zayavi-che-ne-mozhe-da-se-sformira-pravitelstvo-i-premierat-obyavi-izbori-na-10-noemvri.html", "text": "Испанският крал Фелипе VI заяви във вторник, че няма да предложи нов кандидат за премиер пред парламента - ход, който проправя пътя за нови общи избори през ноември, предава  AFP . \r\nКралят заяви в изявление, че никой от политическите лидери, с които се е срещал през последните два дни, няма достатъчно подкрепа, за да осигури парламентарно мнозинство. \r\nСоциалистите на действащия премиер Педро Санчес спечелиха общите избори през април, но си осигуриха само 123 от 350 места в парламента. Това го остави зависим от подкрепата на други партии в дълбоко разпокъсания парламент на Испания. \r\nНо разговорите му с други партии досега са безрезултатни и ако събранието не утвърди Санчес до понеделник, автоматично ще бъдат свикани нови избори за 10 ноември - четвъртите в страната за четири години. \r\nИспания, четвъртата по големина икономика на еврозоната, беше обхваната от политическа нестабилност, след като изборите през декември 2015 г. сложиха край на традиционната двупартийна система с появата на крайно лявата група „Подемос“ и подкрепящите бизнеса „Граждани“. \r\nА възходът на крайно дясната партия „Вокс“, която влезе в парламента след изборите през април, допълнително усложнява политическата картина. \r\n \r\n  Юлиян Марков", "date": "2019.09.17", "title": "AFP: Испанският крал заяви, че не може да се сформира правителство и премиерът обяви избори на 10 ноември"}
{"url": "http://www.focus-news.net/news/2019/09/17/2699788/sluzhiteli-na-darzhavno-lovno-stopanstvo-tervel-sa-zadarzhali-nay-golyamoto-kolichestvo-nezakonno-pridobiti-darva-za-ogrev-za-poslednite-mesetsi-u-nas.html", "text": "12 пространствени кубически метра дърва за огрев са задържали служители на ДЛС-Тервел през изминалата седмица. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен , предаде кореспондентът на  Радио „Фокус” – Варна .  Това е най-голямото количество за последните месеци. На нарушителите са съставени три акта по Закона за горите. 36 са проверките в стопанството за периода от 9 септември до 16 септември. Още 2 пространствени кубически метра дърва за огрев са се опитали да откраднат бракониери от горски територии в обхвата на ДГС- Варна. За нарушението служителите на стопанството са им написали два акта. 603 проверки са извършили горските от всички териториални поделения на Североизточното държавно предприятие през периода. Най-много са инспекциите в обекти за добив на дървесина и на превозни средства, които преминават през горските територии. Заради Африканската чума по свинете са зачестили и контролите при ловците и всички, които работят в горите. 144 ловци, риболовци и физически лица са проверени през изминалата седмица.  \r\nЖулиета НИКОЛОВА", "date": "2019.09.17", "title": "Служители на Държавно ловно стопанство – Тервел са задържали най-голямото количество незаконно придобити дърва за огрев за последните месеци у нас"}
{"url": "http://www.focus-news.net/news/2019/09/17/2699797/sport-inter-i-slaviya-praga-zavarshiha-naravno-v-parvi-mach-ot-grupovata-faza-na-shampionskata-liga.html", "text": "Футбол: Отборите на Интер и Славия Прага завършиха наравно в първи мач от груповата фаза на Шампионската лига. Головете отбелязаха Олайинка за гостите в 63-ата минута и Барела в третата минута на добавеното време. Другият мач игран от 20:00 часа отборите на Олимпик Лион и Зенит Санкт Петрербург също завърши при резултат 1:1. \r\nВ 22:00 започват още шест мача от Шампионската лига: \r\nАякс – Лил \r\nБенфика – Ред Бул Лайпциг \r\nБорусия Дортмунд – Барселона \r\nРед Бул Залцбург – Генк \r\nНаполи – Ливърпул \r\nЧелси – Валенсия", "date": "2019.09.17", "title": "Спорт: Интер и Славия Прага завършиха наравно в първи мач от груповата фаза на Шампионската лига"}
{"url": "http://www.focus-news.net/news/2019/09/17/2699784/the-times-premierat-predupredi-sadiite-vav-varhovniya-sad-che-nyamat-yurisdiktsiya-varhu-spiraneto-na-rabota-na-parlamenta.html", "text": "Борис Джонсън предупреди Върховния съд, че съдиите нямат юрисдикция по неговото решение да спре работата на парламента и че рискуват „да излязат на политическата арена“, цитира думите му британският вестник  The Times . \r\nВ писмено изявление, представено от лорд Кийн, главния прокурор, премиерът заяви, че би било „конституционно неподходяща“ намесата на Съда. \r\nТой каза, че правителството има право да пророгира парламента за собствено „политическо предимство“, добавяйки, че спирането е въпрос на начин на действие, а не на върховенството на закона. \r\nПисменото изявление на премиера Борис Джонсън бе представено, след като съдиите, разглеждат исковете относно съветите на Джонсън към кралицата да пророгира парламента.  \r\nВ исковете се твърди, че неговият акт е „неправилен“ и има за цел да се„избегне контрола“ върху правителството. \r\nНай-високият съд в Обединеното кралство разглежда жалби в продължение на три дни от две отделни дела, заведени в Англия и Шотландия срещу спирането. \r\nВ своето представяне пред съда Джонсън казва: „Съдилищата нямат компетентност да обсъждат политически решения. Въпреки че те могат да разглеждат дадена политическа процедура при решаването на правен въпрос, като например степента на задължение за конфиденциалност, те не могат да дадат правни решения относно нейното действие или обхват, тъй като тези въпроси са определени в рамките на политическия свят.\" \r\nТой добави: „Арената, в която жалбоподателят предлага съдилищата да влязат задължително, включва опит за създаване на някакъв друг набор от правила или фактори за това. Не е обяснено какви са те. \r\n„Въпреки това, каквото и да се твърди, те непременно биха били както силно несигурни, така и конституционно неподходящи. Освен това те неизбежно биха вкарали съдилищата в области на най-остър политически спор в контролирана сфера, до ограничена степен, само от законодателството и избрания начин на действие.“ \r\nЛорд Кийн обеща днес, че Борис Джонсън ще се съобрази с решението  на Върховния съд, в случай че Съдът определи, че петседмичното спиране е незаконно. \r\nТой обаче отказа да изключи, че премиерът ще посъветва кралицата да пророгира парламента за втори път. \r\n \r\n  Юлиян Марков", "date": "2019.09.17", "title": "The Times: Премиерът предупреди съдиите във Върховния съд, че нямат юрисдикция върху спирането на работа на парламента"}
{"url": "http://www.focus-news.net/news/2019/09/17/2699794/the-times-of-israel-izbiratlnata-aktivnost-v-izrael-kam-2000-chasa-e-637.html", "text": "Към 20:00 часа 63,7% от избирателите са гласували, съобщи Централната избирателна комисия на Изарел, цитирана от  The Times of Israel . \r\nТова означава увеличение с 2,4% към същия час по време на вота през април, коментира изданието, като предупреждава, че данните от екзитполовете, които предстои да излязат трябва да се разглеждат с доста скептицизъм. \r\nПрез април, например, Канал 12 даде 37 места за „синьо-белите“ на Бени Ганц, в сравнение с 33 за Ликуд. Канал 13 - най-точният от всички тогава заяви, че двете най-големи партии ще се имат по 36 места, но новата десница ще премине избирателния праг. А националното радио Кан също даде леки преимущества на синьо-белите с 37 места (и 36 за Ликуд). В крайна сметка двете партии получиха 35 места. \r\nТози път въпросът, надвиснал над резултатите, ще бъде дали победителят може да състави коалиция, а не коя партия получава най-много места. И това може да се сведе до едно място в Кнесета и може да се знае едва утре сутрин или дори след обяда. \r\n \r\n  Юлиян Марков", "date": "2019.09.17", "title": "The Times of Israel: Избиратлната активност в Израел към 20:00 часа е 63,7%"}
{"url": "http://www.focus-news.net/news/2019/09/17/2699802/sport-balgariya-zagubi-ot-italiya-s-13-geyma-na-evropeyskoto-parvenstvo-po-voleybol.html", "text": "Волейбол: Националният отбор по волейбол на България допусна втора поредна загуба на Европейското първенство по волейбол. Възпитаниците на Силвано Пранди поведоха с 1:0 гейма, но отстъпиха на олимпийските вицешампиони от Рио 2016 Италия с 1:3 (25:22, 23:25, 21:25, 17:25) в Монпелие (Франция). Така българските волейболисти ще финишират на 3-о място в класирането на Група А и на 1/8-финалите ще срещнат втория тим от Група С.", "date": "2019.09.17", "title": "Спорт: България загуби от Италия с 1:3 гейма на Европейското първенство по волейбол"}
{"url": "http://www.focus-news.net/news/2019/09/17/2699799/the-times-of-israel-parvi-rezultati-ot-ekzitpolovete-v-izrael-benyamin-netanyahu-ne-mozhe-da-sformira-samostoyatelno-pravitelstvo.html", "text": "Израелската телевизия  Channel 12  представи следните резултати от екзитполовете, цитирани от  The Times of Israel \r\n \r\nСъюз „Синьо и бяло“ - 34 места; Блок „Ликуд“ – 33; Обща листа – 11; Израел Бейтену (на Авигдор Либерман) – 8; Шас – 8; Обединени „Тора“ – 8; Ямина – 8; Гешер – 5; Демократичен лагер – 5; Отзма Йехудит – 0. \r\n \r\n Десните партии без Либерман: 57 \r\nЛяво-центристки партии и Либерман: 63 \r\n \r\n Channel 13  представя следните резултати: \r\n \r\nСъюз „Синьо и бяло“ – 33 места; Блок „Ликуд“ – 31; Обща листа – 13; Израел Бейтену (на Авигдор Либерман) – 8; Шас – 9 Обединени „Тора“ – 8; Ямина – 6; Гешер –6; Демократичен лагер – 6; Отзма Йехудит – 0. \r\n \r\n Десните партии без Либерман: 54 \r\nЛяво-центристки партии и Либерман: 58 \r\n \r\nДържавното радио  „Кан“ : \r\n \r\nСъюз „Синьо и бяло“ - 32 места; Блок „Ликуд“ – 32; Обща листа – 12; Израел Бейтену (на Авигдор Либерман) – 10; Шас – 9; Обединени „Тора“ – 8; Ямина – 7; Гешер – 5; Демократичен лагер – 5; Отзма Йехудит – 0. \r\n \r\n Десните партии без Либерман: 56 \r\nЛяво-центристки партии и Либерман: 64 \r\n \r\nОт резултатите става ясно, че Бенямин Нетаняху не може да формира дясно правителство без участието на партията на Либерман или на Съюза „Синьо и бяло“ на основния му опонент Бени Ганц. \r\n \r\n  Юлиян Марков", "date": "2019.09.17", "title": "The Times of Israel: Първи резултати от екзитполовете в Израел - Бенямин Нетаняху не може да сформира самостоятелно правителство"}
{"url": "http://www.focus-news.net/news/2019/09/17/2699803/the-times-of-israel-partiyata-na-liberman-stava-klyuchov-igrach-sinyo-i-byalo-zyaayavat-che-erata-na-netanyahu-svarshi-no-ne-barzat-da-praznuvat.html", "text": "Аплодисменти избухнаха в централата на „Израел Беитену“, тъй като и трите първоначални прогнози показват, че дясната партия и нейният лидер Авигдор Либерман вероятно ще играят ключова роля във всяко бъдещо коалиционно правителство, пише  The Times of Israel \r\nПредставителите на „Израел Бейтену“ казват, че възнамеряват да настояват за правителство за единство с партиите Ликуд и съюза „Синьо-бяло“. \r\nДепутатът от „Синьо-бяло“ Йоаз Хендел казва, че „ерата на Нетаняху е приключила“ и призовава за правителство на националното единство без него. \r\nОчевидно прилагайки урока, който научиха от предизборната нощ на 9 април – когато екзитполовете  показаха съюза „Синьо-бяло“ пред „Ликуд“, подтиквайки лидера на партията Бени Ганц да обяви преждевременно победата, членове и активисти на центристката партия реагират със скептицизъм към обявяването на екзитполовете в 22 часа \r\nПрезидентът Рьовен Ривлин казва, че ще се консултира с партийните лидери относно следващия бъдещ премиер „възможно най-скоро“, след като резултатите от изборите станат ясни. \r\nПредставителите на „Ликуд“ реагираха на екзитполовете, показващи, че партията може да остане зад своите съперници от съюза „Синьо-бяло“ и да не бъде в състояние да сформира коалиция без „Израел Бейтену“ на Авигдор Либерман, като настоява, че заключенията не трябва да се правят, докато не станат ясни окончателните резултати. \r\n„Това видяхме и през 2009, и през 2015 и по-рано тази година. Екзитполовете винаги ни дават по-малко, отколкото всъщност получаваме “, казва Ели Хазан, ръководител на външните отношения на „Ликуд“. \r\n \r\n  Юлиян Марков", "date": "2019.09.17", "title": "The Times of Israel: Партията на Либерман става ключов играч, „Синьо и бяло“ зяаяват, че ерата на Нетаняху свърши, но не бързат да празнуват"}
{"url": "http://www.focus-news.net/news/2019/09/17/2699805/the-times-of-israel-ot-likud-zayaviha-che-nyama-da-otstranyat-netanyahu-ne-izklyuchvat-treti-poredni-izbori.html", "text": "Министърът на „Ликуд“ Мири Регев казва, че дясната партия няма да отстрани Нетаняху като лидер, независимо от резултатите на изборите, цитира думите й  The Times of Israel . \r\nПред журналисти депутатът от „Ликуд“ Йоав Киш казва, че „Бенямин Нетаняху ще бъде премиер или ще отидем на трети избори, не виждам друг вариант.“ \r\nНетаняху е разговарял и с лидерите на свръхортодоксалните партии , Обединени „Тора“ и „Шас“, за да обсъдят бъдещо коалиционно партньорство, съобщава новинарският сайт Ynet. \r\nТази информация идва след като според съобщенията той се обажда на Бенет от партията Ямина с покана да се присъедини към неговото правителство, въпреки че резултатите от изборите все още на са ясни. \r\n \r\n  Юлиян Марков", "date": "2019.09.17", "title": "The Times of Israel: От „Ликуд“ заявиха, че няма да отстранят Нетаняху, не изключват трети поредни избори"}
{"url": "http://www.focus-news.net/news/2019/09/17/2699804/the-independent-spiraneto-na-rabotata-na-parlamenta-e-nay-golyamata-zloupotreba-s-vlast-prez-poslednite-50-godini.html", "text": "Решението на Борис Джонсън да спре работата на парламента е злоупотреба с власт, която не е виждана от поне 50 години, бе заявено пред  Върховния съд на Великобритания, пише британският вестник  The Independent . \r\nАдвокатите, оспорващи спирането, заявиха на историческо изслушване във Върховния съд, че премиерът е искал да „заглуши“ парламента, тъй като се опасява, че депутатите ще блокират „постигането на политическите му цели“ - а именно извършването на Брекзит със или без сделка до 31 октомври. \r\nСлед като спорът за Брекзит стигна отново до най-висшите съдии в Обединеното кралство, адвокатите на правителството отказаха да изключат Джонсън просто да пророгира отново парламента, ако първоначалното прекратяване бъде определено като  незаконно и депутатите и възобновят заседанията си. \r\nТе настояха, че Борис Джонсън не е злоупотребил с правомощията си да спре дейността на парламента и твърдяха, че дори и да е така, това не е предмет на съдилищата. \r\nИзслушването на Върховния съд беше проведено след като бяха започнати редица правни предизвикателства след изключително спорния ход. Дела бяха заведени в Англия, Шотландия и Северна Ирландия. \r\nАнглийският и северноирландският съд се произнесоха в полза на правителството, докато Върховният съд на Шотландия реши, че спирането на парламента е незаконно. \r\nВърховният съд ще изслуша в рамките на три дни доказателства, преди да вземе решение, което може да окаже сеизмично въздействие върху бъдещето на правителството на Джонсън и съдбата на Брекзит. \r\nСър Джон Майор, бившият премиер, се очаква да се обърне към съда в подкрепа на делото на иска на госпожа Милър срещу Борис Джонсън в четвъртък. \r\nОткривайки съдебното заседание от името на Милър, лорд Паник, известен адвокат, каза на 11-те съдии, че „никой премиер не е злоупотребил с властта си по начина, по който това се случва сега, през последните 50 години“. \r\nТой каза, че Джонсън е действал незаконно, като е посъветвал кралицата да пророгира парламента за „изключителен“ период от време, казвайки на съда: „Изключителната продължителност на пророгацията в този случай е силно доказателство, че мотивът на премиера е бил да заглуши парламента за този период, защото той вижда парламента като пречка за постигането на политическите му цели.\" \r\n \r\n  Юлиян Марков", "date": "2019.09.17", "title": "The Independent: Спирането на работата на парламента е най-голямата злоупотреба с власт през последните 50 години"}
