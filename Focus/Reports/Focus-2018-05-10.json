{"url": "http://www.focus-news.net/news/2018/05/10/2520350/varna-nad-32-km-republikanski-patishta-v-oblastta-se-rehabilitirat-sas-sredstva-ot-op-regioni-v-rastezh.html", "text": "Над 32 км републикански пътища в област Варна се рехабилитират в момента със средства от ОП „Региони в растеж“. Това съобщиха за Радио „Фокус“ – Варна от пресцентъра на Агенция „Пътна инфраструктура“. Ремонтните дейности са започнали през миналата година и продължават тази година. Ремонтират се 29 км от път III-904 Старо Оряхово – Гроздьово – Провадия (лот 8 и 9) и 3 км от път ІІ-29 Варна – Добрич (лот 4). Общо със средства от европейските фондове ще бъдат ремонтирани около 30 км от пътя Варна – Добрич, които са на територията на областите Варна и Добрич. Второкласният път е най-кратката връзка между Румъния и курортите по българското Черноморие и свързва Добрич и Варна. Път III-904 Старо Оряхово – Гроздьово – Провадия има важно стопанско значение за региона, осигурява пряка връзка на населените места от Североизточна България с Южното Черноморие. С основния му ремонт ще се осигури бърз транспортен достъп на жителите на близките населени места с административните центрове гр. Провадия и гр. Долни чифлик, с път I-9 Варна – Бургас и автомагистрала „Хемус”. В ремонта на 29 км от път III-904 Старо Оряхово – Гроздьово – Провадия ще се инвестират близо 17 млн. лв., а над 22 млн. лв. в рехабилитацията на 30 км от пътя Варна – Добрич.\r\nМарияна ВАЛЕНТИНОВА", "date": "2018.05.10", "title": "Варна: Над 32 км републикански пътища в областта се рехабилитират със средства от ОП „Региони в растеж“"}
{"url": "http://www.focus-news.net/news/2018/05/10/2520346/dobrich-vitseprezidentat-iliyana-yotova-be-posreshtnata-v-balgarevo-po-star-dobrudzhanski-obichay.html", "text": "Вицепрезидентът на Република България Илияна Йотова, заедно с кмета на община Каварна Нина Ставрева, посетиха най-голямото село в общината - Българево, съобщиха от пресцентъра на Община Каварна. Самодейни фолклорни състави от селата Камен бряг, Могилище и Българево поздравиха гостите с добруджански песни и поднесоха типични за региона гозби, приготвени по стари гагаузки рецепти. \r\n„Това не е първото ми посещение в Българево, но за първи път чувам такива прекрасни гласове и песни. Радвам се, че българската традиция ще се предаде за поколения напред“, каза след срещата Йотова. \r\nУтре вицепрезидентът Илияна Йотова ще присъства на откриването на 15-я Общобългарски младежки фолклорен събор „С България в сърцето” в Каварна.", "date": "2018.05.10", "title": "Добрич: Вицепрезидентът Илияна Йотова бе посрещната в Българево по стар добруджански обичай"}
{"url": "http://www.focus-news.net/news/2018/05/10/2520348/smolyan-s-podkrepata-na-obshtinata-sastezatelkata-po-karate-shinkiokushin-tanya-shtereva-zamina-za-uchastie-na-evropeysko-parvenstvo-v-polsha.html", "text": "С подкрепата на Община Смолян състезателката по Карате Шинкиокушин Таня Щерева замина за участие на европейско първенство в Полша, съобщиха от Спортния клуб по Карате Шинкиокушин в Смолян. Българският национален отбор по карате на Федерация Българско Карате Шинкиокушин замина за участие в европейско първенство на 11 и 12 май в гр. Вроцлав, Полша. За трета поредна година част от националния отбор е и състезателката на СК Карате Шинкиокушин - Смолян Таня Щерева. Подготовката на Таня и участието й в европейското първенство е с финансовата подкрепа на Община Смолян, за което Клубът изказва благодарности на кмета Николай Мелемов и неговия екип.", "date": "2018.05.10", "title": "Смолян: С подкрепата на Общината състезателката по Карате Шинкиокушин Таня Щерева замина за участие на европейско първенство в Полша"}
{"url": "http://www.focus-news.net/news/2018/05/10/2520383/interfaks-izraelskite-voenni-sa-unishtozhili-kompleks-pantsir-na-siriyskata-armiya.html", "text": "Израелските военни са унищожили комплекс „Панцир“ на сирийската армия по време на нощния ракетен удар срещу цели в Сирия, предава агенция  Интерфакс.\r\nВъв видео, разпространено в социалната мрежа „Туитър“ израелската армия показва удара.\r\nЗенитно-ракетния комплекс „Панцир –С“ се отнася към системите за близък огън. Русия е доставила 36 такива комплекса на Сирия. Такива комплекси има и на въоръжения в руските военни части, базирани в Сирия в базите Хмеймим и Тартус. Юлиян Марков", "date": "2018.05.10", "title": "Интерфакс: Израелските военни са унищожили комплекс „Панцир“ на сирийската армия"}
{"url": "http://www.focus-news.net/news/2018/05/10/2520349/agentsiya-fokus-be-otlichena-na-chetvartata-tseremoniya-po-vrachvane-na-spetsialnite-prizove-na-stolichna-obshtina-skritoto-dobro.html", "text": "Агенция „Фокус“ бе отличена на Четвърта церемония по връчване на специалните призове на Столична община „Скритото добро“, предаде репортер на Агенция „Фокус“. Благотворителната кампания „Скритото добро“ стартира под патронажа на  Албена Атанасова – заместник кмет на Столична община в направление „Социални дейности и интеграция на хората с увреждания. В категория „Медии“ приз получи Информационна агенция „Фокус“. Ресорният репортер на „Фокус“ Биляна Иванова прие наградата. Отличието бе връчено от Албена Атанасова. Бляна Иванова благодари за него от името на целия екип на Агенция „Фокус“. „Фокус“ е отворена към социалните инициативи на Столична община и в наше лице винаги ще имате партньор, особено когато помагат на хора в нужда. Този приз е поредното доказателство за отдадената и добрата ни работа. Призовете са за „Скрито добро“, но нека доброто понякога бъде и явно и да е стимул за всички нас. Още веднъж благодаря“, заяви Биляна Иванова.\r\nИнициативата е насочена към обединяване усилията за съпричастност, подкрепа и помощ. Тя приобщава всички, които през годината с действията си заявяват подкрепа за социалните инициативи на Столична община, съдействат и подпомагат обучението и развитието на деца и младежи в неравностойно положение според техните интереси, отдават грижа за възрастните хора, а така също и оказват помощ на съгражданите ни в нужда.\r\nКампанията провокира и много граждани, които оказват подкрепа на хората в нужда и стават съпричастни с техните проблеми по един или друг начин. Те участват в специалната категория „Добро сърце“. \r\nСпециален приз „Скритото добро“ тази година беше връчен в шест категории: „Видимите социални каузи“, „Медии“, „Добро Сърце“, „Неправителствени организации“, „Бизнес партньори“,  „Култура и спорт“.\r\nЦелта на Благотворителната кампания „Скритото добро“ е да се обединят бизнес и корпоративните организации, неправителствения сектор, творческата гилдия, спортисти и спортни организации за една обща кауза – подкрепа на хората в нужда.\r\nМариела РУСЕВА", "date": "2018.05.10", "title": "Агенция „Фокус“ бе отличена на Четвъртата церемония по връчване на специалните призове на Столична община „Скритото добро“"}
{"url": "http://www.focus-news.net/news/2018/05/10/2520345/sofiya-mozhe-da-bade-tsentar-na-vsichki-vazhni-resheniya-za-evropeyskata-perspektiva-pred-zapadnite-balkani-obzor.html", "text": "Западните Балкани са част от колективната сигурност на Европейския съюз. Ние, като политици, сме длъжни да осигурим на бъдещите поколения една мирна и спокойна Европа, в която се изповядват европейските ценности. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на откриването на форума „Толерантността в Западните Балкани: ключ към Европа“. \r\nЦветанов подчерта, че всички български институции са ангажирани с процеса по европейската интеграция на страните от Западните Балкани. „Макар и изправени пред Брекзит, от Великобритания изграждат стратегия за работа със Западните Балкани, което е доказателство, че те няма да се отклонят от общите ни цели по интеграцията на този регион. Радостен съм, че и САЩ подкрепят този процес“, заяви той и допълни, че най-важното нещо е човешките права и демократичният процес да бъдат гарантирани.\r\nПредседателят на ПГ на ГЕРБ обърна внимание, че София би могла да бъде център на всички важни политики и решения за европейската перспектива пред Западните Балкани и като пример даде предстоящата среща на 17 май в София между ЕС и Западните Балкани. „Неотдавна, когато отново в НДК приехме процедурните правила за парламентарен контрол върху работата на Европол от страна на ЕП и националните парламенти, с колегите от Службата обсъдихме и Многогодишната програма на Европол, акцент в която беше доброто взаимодействие със страните от Западните Балкани“, допълни Цветанов.\r\nМинистърът на българското председателство на Съвета на ЕС Лиляна Павлова заяви, че искат председателството да бъде запомнено като Балканско. Според нея за съвсем кратко време са успели да променят отношението на европейските партньори към региона. По думите ѝ днес темата за Западните Балкани е припозната от всички тях и вече не се възприема само като приоритет на европредседателството, а като акцент в европейския дневен ред.\r\nЕвродепутатът от ГЕРБ/ЕНП Андрей Ковачев призова към познание на историята на Европа, но уточни, че не бива да се повтарят грешките от миналото. Според него затова основната цел на ЕС е мирът. Ковачев бе категоричен, че никога повече не трябва да има война на европейска земя.\r\nКолегата му от групата на ГЕРБ/ЕНП в Европейския парламент Асим Адемов посочи, че на Балканите има прекрасни хора и са длъжни да го покажат на всички. „Как очакваме страните от Западна Европа да ни опознаят при положение, че ние самите не знаем много едни за други“, добави Адемов.\r\nФорумът е част от календара на Българското председателство на Съвета на ЕС и се провежда в Националния дворец на културата. Негови организатори са евродепутатите от ГЕРБ/ЕНП Андрей Ковачев и Асим Адемов.", "date": "2018.05.10", "title": "София може да бъде център на всички важни решения за европейската перспектива пред Западните Балкани (ОБЗОР)"}
{"url": "http://www.focus-news.net/news/2018/05/10/2520352/kyustendil-kmetat-na-obshtina-dupnitsa-metodi-chimev-e-nagradil-pobeditelite-ot-konkursite-po-povod-140-godini-ot-osvobozhdenieto-na-balgariya.html", "text": "Кметът на Община Дупница Методи Чимев е наградил победителите от конкурсите по повод 140 години от Освобождението на България. Това съобщи за Радио „Фокус” – Кюстендил Анелия Геренска, директор на Исторически музей – Дупница и председател на комисията за оценка. По повод кръглата годишнина са проведени три конкурса – за рисунка, за есе и ученическо състезание. Организатори на конкурсите са Местната комисия за борба срещу противообществените прояви на малолетните и непълнолетните, Исторически музей – Дупница, читалище „Ген. Георги Тодоров” и Община Дупница. „Всички наградени ще получат възможността и да посетят Народното събрание, награда, осигурена от народния представител Радослава Чеканска”, каза Анелия Геренска. Отличени са общо 12 деца.\r\nВенцеслав ИЛЧЕВ", "date": "2018.05.10", "title": "Кюстендил: Кметът на Община Дупница Методи Чимев е наградил победителите от конкурсите по повод 140 години от Освобождението на България"}
{"url": "http://www.focus-news.net/news/2018/05/10/2520351/spts-s-dokument-za-kosovo-nikoy-da-ne-go-priznava-nikakva-podyalba.html", "text": "Сръбската православна църква се обърна към държавниците с призив да не се поддават на натиска за Косово, съобщава A1 On.\r\n„Апелираме към всички, които заемат длъжности, никога да не дават съгласието си за отчуждаване на Косово и Метохия, защото това, което със сила се взима, със сила се връща“, а даденото е завинаги изгубено. „Това сърбите и Сърбия не трябва да си го позволяват“, се казва в документ от СПЦ. \r\nОтбелязвайки, че в обществото има идеи за разделяне на Косово, СПЦ посочва, че съзнателно или не, се пренебрегва факта, че това подялбата на Косово би означавала признаване на независимостта му и подаряване на по-голямата част от територията на бившата сръбска провинция. Сръбският народ е бил подложен на преследване и е бил принуден да се пресели, се посочва в съобщението на Светия Архиерейски събор на СПЦ.\r\n„В световната история няма пример за народ (който живее) в мир, две десетилетия след въоръжения конфликт, да дава своето за свое. Чрез подялба народът на голяма част от Косово и Метохия автоматично би бил поставен на милостта на режима на т.нар. държава Косово“, пише още в документа. \r\nЦърквата също така казва, че не трябва да има консенсус относно независимостта на Косово, тъй като не всички от държавите-членки на ЕС са я признали. В апела пише, че без съгласието и консенсус на всички европейски страни, сред които и петте членки, които не са признали Косово, съществуващото ситуация не може насила да бъде променена.  Тереза Герова", "date": "2018.05.10", "title": "СПЦ с документ за Косово: Никой да не го признава, никаква подялба"}
{"url": "http://www.focus-news.net/news/2018/05/10/2520354/plovdiv-zapochna-remont-na-trotoarnata-nastilka-po-ul-bosilek-v-rayon-iztochen.html", "text": "Започна ремонт на тротоарната настилка по ул. „Босилек“ в район „Източен“ в Пловдив. Това съобщи за Радио „Фокус“ – Пловдив районният кмет Николай Чунчуков. По думите му това е основна артерия в квартал „Изгрев“, която свързва спирка от масовия градски транспорт, пазар и други обекти с обществено предназначение. „Обновяването на тротоара беше наложително и предприехме действия в тази посока“, коментира Чунчуков. Той припомни, че миналата година в квартал „Изгрев“ бе ремонтирана тротоарната настилка по улиците „Лотос“, „Вратцата“, „Герлово“ и други, а улица „Преспа“ бе изцяло преасфалтирана. Там бе изградена и модерна детска площадка, отговаряща на съвременните изисквания за качество и безопасност.\r\nТони МИХАЙЛОВ", "date": "2018.05.10", "title": "Пловдив: Започна ремонт на тротоарната настилка по ул. „Босилек“ в район „Източен“"}
{"url": "http://www.focus-news.net/news/2018/05/10/2520353/sport-mariya-sharapova-otpadna-ot-turnira-v-madrid.html", "text": "Бившата световна номер едно Мария Шарапова отпадна от турнира от сериите „Мастърс“ в Мадрид, след като допусна загуба от Кики Бертенс. Холандската тенисистка се наложи над рускинята с 4:6, 6:2, 6:3 в двубой, продължил над два часа, и се класира за полуфиналите на състезанието. \r\nВ следващия кръг Бертенс ще играе срещу седмата поставена Каролин Гарсия, която по-рано днес победи Карла Суарез Наваро с 6:2, 6:3.", "date": "2018.05.10", "title": "Спорт: Мария Шарапова отпадна от турнира в Мадрид"}
{"url": "http://www.focus-news.net/news/2018/05/10/2520355/komisiyata-za-chez-prie-doklada-za-deynostta-si-predstoi-razglezhdaneto-mu-v-plenarna-zala-obzor.html", "text": "На последното заседание на Комисията за ЧЕЗ беше приет докладът с резултатите от дейността й. Всички парламентарни групи гласуваха „за“, само депутатите от „Воля“ се въздържаха. Съгласие с особено мнение изразиха ГЕРБ, ДПС и БСП. Комисията беше създадена на 14 март, по предложение на БСП, за срок от 1 месец. На първото заседание комисията прие процедурните си правила. Второто заседание продължи 4 часа и беше закрито. Информация предоставиха от ДАНС, ДАР и Министерството на финансите, отсъстваха обаче председателите на службите. На третото заседание стана ясен обратът по казуса- държавата се отказа от участие в сделката за активите на ЧЕЗ в България, след като първоначално правителството заяви готовност държавата да се включи. Тогава финансовият министър Владислав Горанов обясни, че държавно участие в сделката би било нецелесъобразно. Премиерът Бойко Борисов не присъства на заседанието, както настояха от опозицията. Главният прокурор Сотир Цацаров заяви, че няма досъдебни производства и преписки срещу Гинка и Славчо Върбакови, както и срещу „Инерком“. На 12 април председателят на Временната комисия за ЧЕЗ Жельо Бойчев отчете резултатите от работата й до момента. На 18 април по предложение Жельо Бойчев парламентът удължи срока на работата й до 10 май. На 8 май трябваше да бъде последното заседание на Комисията, на което да се приеме докладът с резултатите от дейността й. Гласуването на доклада обаче беше отложено, за да се създаде работна група за нанасяне на корекции. \r\nС доклада депутатите задължиха Министерски съвет за извърши задълбочен анализ на изпълнението на целите на правителството в приетата Стратегия за приватизация на електроразпределителните дружества в срок до края на годината. Правителството трябва да определи стратегическите обекти в сектор „Енергетика“, като включи активите на електроразпределителните дружества. Отпадна предложението министърът на енергетиката да предложи пред парламента критерии, върху които КЕВР да упражнява контрол при прехвърляне на дялове от капитала на електроразпределителни дружества. С приемането на доклада БНБ трябва да предостави на Народното събрание кореспонденцията с другите банки по сделката. Според доклада предстоящата сделка между ЧЕЗ и „Инерком“ по същество не се съобразява и не изпълнява заложените изисквания в Стратегията за приватизация. Фирмата „Инерком“ не отговаря на нито един от критериите.\r\nСлед приемането на доклада председателят на Комисията Жельо Бойчев заяви: „Не изпълнихме някои от големите очаквания, които имаше към Комисията, а именно да дадем отговор на въпроса кой по същество и с какви средства купува активите на ЧЕЗ в България“. Според него целите й са частично изпълнени, защото определени слабости в законодателството и отговорностите на институциите са станали видни. Жельо Бойчев определи като крайно нередно обстоятелството, че службите и банките са отказали информация на Комисията. „Без отговора на въпроса кой и как финансира сделката за ЧЕЗ не можем да бъдем сигурни и кой е купувачът“, изтъкна председателят на Комисията. БСП ще внесе предложение за промяна в Закона за кредитните институции относно термина „професионална тайна“. \r\nБиляна ИВАНОВА", "date": "2018.05.10", "title": "Комисията за ЧЕЗ прие доклада за дейността си, предстои разглеждането му в пленарна зала (ОБЗОР)"}
{"url": "http://www.focus-news.net/news/2018/05/10/2520347/benyamin-netanyahu-iran-prekrachi-chervena-liniya-kato-izstrelya-raketi-kam-izrael.html", "text": "Министър-председателят на Израел Бенямин Нетаняху предупреди, че Иран е преминал „червена линия\", като изстреля ракети срещу страната от територията на Сирия, което доведе до ответен удар, предава AFP.\r\n„Нашата реакция е в резултат на това\" (ракетните удари). Израелската армия извърши мащабна атака срещу иранските позиции в Сирия“, заявява Нетаняху във видеоклип, публикуван в профила му в социалната мрежа „Туитър“. Тереза Герова", "date": "2018.05.10", "title": "Бенямин Нетаняху: Иран прекрачи „червена линия\", като изстреля ракети към Израел"}
{"url": "http://www.focus-news.net/news/2018/05/10/2520358/gen-kircho-kirov-balgariya-tryabva-da-tarsi-svoyata-nisha-zashtoto-ne-mozhe-da-vliyae-varhu-vzemaneto-na-golemi-geopoliticheski-resheniya.html", "text": "България трябва да се опита да търси своята ниша и да я изпълни със съдържание в двустранен и многостранен план, защото не може да влияе върху вземането на големи геополитически решения поради недостиг на необходимия капацитет, коментира пред Радио \"Фокус\" ген. Кирчо Киров началник на Националната разузнавателна служба в периода 2002 - 2012г. \"По примера на Германия и г-жа Меркел ние трябва да сме в състояние да формулираме своите национални интереси в икономически и политически план и да ги защитаваме в рамките на възможностите, с които разполагаме, като членове на НАТО и ЕС. Мисля, че България има традиционно добри отношения с Иран. Независимо от съществуващото ядрено споразумение, по въпроси от двустранен икономически и политически характер и изгода да потърсим и реализираме своите интереси на иранския пазар, това България го е правила повече години от демократичното си развитие. Бившият ръководител на държавата ни Тодор Живков поддържаше добри отношения с Шахиншаха на Иран Мохамед Реза Пахлави и като израз на добрите двустранни отношения от страна на Иран беше финансирана първата отсечка от АМ \"Тракия\". България изнасяше различни продукти от своята селскостопанска продукция: агнешко месо, сирене, тютюн и особено цигари. В този смисъл българският бизнес следва да търси и намира своите възможности\", коментира ген. Кирчо Киров. Той уточни, че държавата със своята политика трябва да създава условия за реализация на икономическите интереси на България.", "date": "2018.05.10", "title": "Ген. Кирчо Киров: България трябва да търси своята ниша, защото не може да влияе върху вземането на големи геополитически решения"}
{"url": "http://www.focus-news.net/news/2018/05/10/2520004/pregled-na-osnovnite-temi-v-svetovniya-pechat-agentsiya-fokus.html", "text": "Вече стана позната и унизителна тенденция. Европейските лидери ласкаят, спорят и се молят, в желанието си да убедят президента на САЩ Доналд Тръмп да промени мнението си по жизнен въпрос за трансатлантическия съюз. Държавният глава изглежда се наслаждава на шоуто, закачайки ги, преди в крайна сметка да избере да не се вслуша в тях, пише американското издание The New York Times, в материал, представен без редакторска намеса.\r\nВместо това, той изисква подчинение и изглежда предизвиква разцеплението с мощни и важни съюзници, от което Китай, Иран и Русия искат да се възползват.\r\nТочно такъв е случаят и с опитите за запазване на иранската ядрена сделка от 2015-а година. И френският президент Еманюел Макрон, и германският канцлер Ангела Меркел отидоха да се поклонят във Вашингтон и да призоват Тръмп да не излиза от споразумението. Техният провал е подобен на този с Парижкото споразумение за климата и с това за едностранните американски санкции върху вноса на стомана и алуминий, а и с това около решението на Тръмп да премести американското посолство в Израел в Ерусалим.\r\nИ с всеки такъв случай, става все по-ясно, че трансатлантическите отношения са в беда, както и това, че положението за най-близките европейски съюзници на САЩ не е добро.\r\nКолкото и да са ядосани и унижени, тези съюзници все още не са готови да се противопоставят на Тръмп и искат да повярват, че той и неговите помощници могат да бъдат убедени с течение на времето. Това напомня това, което Самуел Джонсън каза за повторните бракове: триумф на надеждата над опита.\r\nНо се появяват и сигнали, че търпението е към края си и че много търсят решения, докато американският президент, в името на „Америка на първо място“, създава вакуум в трансатлантическото лидерство, който европейците засега изглежда не желаят да запълнят.\r\n„На съюзниците със сигурност им е писнало от това, но изглежда нямат алтернатива“, заяви Джереми Шапиро, бивш служител в Държавния департамент, който в момента е в Европейския съвет по международни отношения.\r\n\"Европейците тръгнаха по пътя на угаждане на президента, не от вяра, а от надежда, че ще го убедят\", добави той. \"И те правят това, въпреки големите неудобства, защото нямат алтернатива.\"\r\nПоне сега. След изявленията си във вторник, че съжаляват за отговора на г-н Тръмп и обещанията да работят с Иран за запазване на сделката, външните министри на Великобритания, Франция и Германия ще се срещнат в понеделник с иранските представители, \"за да обмислят цялата ситуация\", заяви външният министър на Франция, Жан-Ив льо Дриан.\r\nНо истинският въпрос за европейците, според Шапиро, \"не е дали те се придържат към споразумението, но дали ще се противопоставят на американските усилия за отмяната му и дали ще предприемат активни мерки за защита на техните компании и банки, търгуващи с Иран? Това ще бъде \"една изключително конфронтационна позиция\", уточни той, \"и не е ясно, дали техните компании наистина искат това.\"\r\nДокато някои смятат, че трябва да се продължи с това, което вече се е превърнало в модел - продължаване на разговорите с Тръмп и неговите помощници, надявайки се да ги убедят в необходимостта от трансатлантическа солидарност – на други вече им писна.\r\nИма все повече гласове за разкъсване в рамките на Европейския съюз. В отражение на настроението, Жан-Клод Юнкер, председателят на Европейската комисия, бюрокрацията на Съюза, заяви, че при Тръмп САЩ обръщат гръб на многостранните отношения и приятелското сътрудничество \"с жестокост, която може само да ни изненада\".\r\nТой заяви пред фламандския регионален парламент в Белгия, че Вашингтон \"повече не иска да си сътрудничи с други части на света\", според цитата на The Associated Press. \"В този момент трябва да заменим Съединените щати, които като международен актьор са загубили сила и поради това в дългосрочен план – влиянието си\", подчерта Юнкер.\r\nИма и по-спокойни гласове, по-примирени за адаптация. \"Никой не мисли, че трансатлантическият съюз е свършил\", увери Пиер Вимонт, бивш френски посланик във Вашингтон.\r\n\"Но как да го направим да работи с ръководството на САЩ, което не иска да играе ролята на лидер?\" - Попита той. \"Как да продължим напред в един свят, не без САЩ, но с американско ръководство, което не желае да играе традиционната си роля?\"\r\nТрудното за Европа, според Вимонт, ще бъде спасяването на партньорството с Вашингтон, като същевременно се избягва \"бавното отклонение към конфронтация между Иран и неговите съседи и Вашингтон\".\r\n„Ще бъде много трудно за натисната от САЩ Европа“ да бъде на страната на Иран по отношение на ядрената сделка и на страната на Китай в търговската сделка, увери той.\r\n***Президентът на САЩ Доналд Тръмп е излязъл от ядрената сделка с Иран, защото не е можел да потвърди дали Иран спазва споразумението, заяви министърът на отбраната на САЩ Джеймс Матис в сряда, пише американското издание Washington Examiner.\r\nМатис заяви пред комисия в американския Сенат, че решението не е „прибързано“ и че сега САЩ ще се съсредоточи върху работата със съюзниците за притискане на Ислямската република да прекрати зловредните си действия в района на Близкия Изток, като например, разработването на балистични ракети и подкрепата за тероризма.\r\nВъв вторник американският президент изпълни предизборното си обещание да оттегли САЩ от подписания през 2015-а година Съвместен всеобхватен план за действие, според който международната общност трябваше да отмени санкциите в замяна на спиране на иранската ядрена програма. Матис, както и други висши чиновници в администрацията на Тръмп, по-рано свидетелства пред Конгреса, че Техеран изпълнява задълженията си по сделката.\r\n„Вярвам, че това стана, тъй като президентът не можеше да потвърди, както се изисква, че споразумението се изпълнява“, заяви Матис пред сенаторите.\r\nСенаторът-демократ Дик Дърбин заяви, че отмяната на споразумението е не само „погрешна, но и безразсъдна“, защото така ще спрат инспекциите на ядрените съоръжения на Иран и ще се създадат търкания със съюзниците.\r\n„Според това споразумение, ние имахме инспектори на място, които ни докладваха директно и персонално в Сената на Съединените американски щати“, заяви Дърбин. „Ние изпускаме възможността да продължим да надзираваме в детайли работата, която се върши в Иран и по този начин да сме сигурни, че те изпълняват задълженията си“.\r\n***Президентът на Турция Реджеп Таийп Ердоган заяви, че САЩ ще са губещите от решението да излязат от ядрената сделка с Иран, пише електронното издание на турския консервативен ежедневник Yeni Safak.\r\nТурският държавен глава посочи, че Вашингтон не остава верен на споразумението, което е постигнал.\r\n„Това не е начинът, по който действат международните механизми, те не могат да бъдат анулирани по желание“, подчерта Ердоган.\r\nВестникът коментира, че въпреки натиска от най-близките си съюзници, президента Тръмп във вторник е извадил САЩ от ядреното споразумение, което постигнаха световните сили и Иран през 2015-а година.\r\n*** Израел няма да бъде ограничаван във военните си операции в региона, заяви министър-председателят на страната Бенямин Нетаняху в сряда, в края на ден, в който изкара повече от десет часа в Москва в компанията на руския президент Владимир Путин, пише израелското електронно издание The Jerusalem Post.\r\nДокато голяма част от времето бе прекарано с Путин в гледане на военния парад в чест на победата над Нацистка Германия, няколко часа минаха и в срещи – първо лична, а след това и с по-големи делегации от двете страни.\r\nВ брифинг пред репортерите преди да отлети за Израел, Нетаняху уточни, че основната тема на разговорите е била не драматичното обявление на американския Доналд Тръмп от вторник за оттеглянето от ядрената сделка с Иран, а по-скоро създалото се напрежение от действията на Иран в Сирия.\r\n„Исках да изясня на руснаците какви са били съображенията ни за различните операции (в Сирия“, заяви лидерът на Израел.\r\nПремиерът не разкри в детайли какво е отговорил Путин, нито дали са обсъждали възможните доставки на съвременни руски системи за противовъздушна отбрана на Сирия. Но, все пак, той увери, че няма основания да се мисли, че Русия ще ограничи свободата на действие на Израел.\r\nНетаняху разкри също, че е обсъдил с руския лидер архива за иранската ядрена програма, който Израел направи публично достояние миналата седмица. Екип на руското разузнаване, заяви той, ще дойде в Израел през следващите няколко дни, за да разгледа купищата документи.\r\n„Представих задължението и правото на Израел да се защитава от агресията на Иран от сирийска територия“, обясни Нетаняху след срещата с Путин. „Иранците говорят открито за намерението си да ни атакуват. Те се опитват да прехвърлят военни части и смъртоносни оръжия там, с явната цел да нападнат Израел, което е част от тяхната стратегия да го унищожат“.\r\nНетаняху каза, че всяка държава и със сигурност Израел има правото да предприеме необходимите стъпки, за да се предпази от агресия.\r\n\"Тези неща бяха представени по пряк и открит начин и това е важно\", посочи той. \"Тези въпроси са много важни за сигурността на Израел по всяко време и особено в момента\".\r\nВ началото на срещата с Путин, Нетаняху, който започна деня заедно с Путин на мащабния военен парад на Червения площад в Москва, който отбеляза годишнината от руската победа над нацистка Германия, направи съпоставки между нацистите и сегашния ирански режим.\r\n\"Трудно ми е да ви опиша дълбочината на впечатленията си от тази трогателна церемония по повод на победата над нацизма\", каза той. \"Ние в Израел не забравяме за миг великата жертва на руския народ и Червената армия в победата над нацисткото чудовище\".\r\nНито, продължи Нетаняху, говорейки на иврит, \"забравяме великия урок за необходимостта да се изправим срещу убийствена идеология овреме. Това е невероятно, но 73 години след Холокоста има страна в Близкия изток - Иран, която призовава за унищожаването на още шест милиона евреи\".\r\nРазликата, продължи той, е, че днес имаме държава. Нетаняху увери, че е оценява високо възможността да обсъди регионалните проблеми с Путин и опитите - както ги е нарекъл руският президент - \"за разрешаване на кризите и отстраняване на заплахите по разумен и отговорен начин. \"\r\nСлед парада, на който присъства и сръбският президент Александър Вучич, тримата мъже присъстваха на церемония по полагане на венец на гробницата на Незнайния войн в памет на войниците от Червената армия, които паднаха по време на Втората световна война без да се знае къде са погребани. На мястото се държи почетна охрана и се изпълниха химните на страните.\r\nНа парада Нетаняху видя свръх-модерните руски оръжия, някои от които – по ирония на съдбата – са разположени в Сирия в помощ на президента Башар Асад и които могат да поставят под въпрос въздушното превъзходство на Израел в региона.\r\nНапример, сред системите, които бяха представени, беше системата за противоракетна отбрана С-400, която Москва е разположила в Сирия, за да защити силите си. Също така на показ бяха „Ярс“ – мобилна платформа за междуконтинентални ядрени ракети, „Искандер – М“ -  мобилна платформа за балистични ракети и „Кинжал“ - свръхзвукови ракети, изтъквани от руснаците като \"ненадминати\" и които могат да ударят цели , отдалечени на 2000 км, с ядрени или конвенционални бойни глави.\r\nКато част от ежегодното събитие, Путин гледаше как хиляди войници минаваха покрай него и как колоните от танкове преминаха през през известния площад в демонстрация на военна мощ, напомняща за парадите по време на Студената война.\r\nПутин направи преглед на парада от трибуна, изпълнена със съветски военни ветерани, някои от които носеха редици медали от военни кампании, затъкнати с червени рози.\r\n\"Спомняме си трагедиите на двете световни войни и уроците от историята, които не ни позволяват да сме слепи\", подчерта той. \"Същите стари грозни черти се появяват заедно с нови заплахи: егоизъм, нетолерантност, агресивен национализъм и претенции за изключителност\".", "date": "2018.05.10", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/10/2520003/predstoyashti-sabitiya-v-stranata-za-10-may-agentsiya-fokus.html", "text": "*** \r\nОт 14.00 часа в Гербовата зала на „Дондуков“ 2 президентът Румен Радев ще удостои с висши държавни отличия учени със заслуги в областта на медицината, на образованието и на културата. \r\n*** \r\nОт 9.00 часа ще се проведе заседание на Народното събрание.\r\n*** \r\nВ 9.00 часа в сградата на Народното събрание вицепремиерът Валери Симеонов ще проведе среща с ръководството на ГЕРБ, за да ги запознае с внесените предложения за промени в Закона за хазарта, Закона за здравето (свързани с тютюнопушенето), Закона за устройството на територията, Закона за местните данъци и такси (свързани с дейността на апартхотелите), Закона за вредите от шума в околната среда и други. В 11.00 часа ще започнат разговорите с ръководството на ПГ „БСП за България“. \r\n*** \r\nОт 9.30 часа в заседателната сграда на Висшия съдебен съвет (ул. „Екзарх Йосиф“ 12) ще се проведе заседание на пленума на ВСС. \r\n*** \r\nОт 9.30 часа в IV състав на Специализирания наказателен съд ще се гледа делото срещу Ценко Ч., Мартин Ч., Иван Д. и др., обвинени за организиране и ръководене на организирана престъпна група. \r\n*** \r\nОт 9.30 часа в VI състав на Специализирания наказателен съд ще се гледа делото срещу Даниел М. и Христо А., обвинени в престъпление по служба. \r\n*** \r\nОт 10.00 часа в Зала 8 НДК ще бъде открит форума „Толерантността на Западните Балкани: ключ към Европа“. В него ще участват Цветан Цветанов, министърът на Българското председателство на Съвета на ЕС Лиляна Павлова и евродепутатите Асим Адемов и Андрей Ковачев.\r\n*** \r\nОт 10.00 часа в XII състав на Специализирания наказателен съд ще се гледа делото срещу Младен М., Мария Т., Полина Т. и др., обвинени в образуване и ръководене на организирана престъпна група. \r\n*** \r\nОт 10.00 часа в салона на Националния археологически институт с музей – БАН ще се проведе честването на 70-годишния юбилей от създаването на Института за литература – БАН.\r\n*** \r\nОт 10.00 часа в VIII състав на Специализирания наказателен съд ще се гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група. \r\n*** \r\nОт 10.00 часа в II състав на Специализирания наказателен съд ще се гледа делото срещу Божидар К., Иван Т., Георги И. и др., обвинени в организиране и ръководене на организирана престъпна група. \r\n*** \r\nОт 10.00 часа кметът на София Йорданка Фандъкова ще посети Професионалната гимназия по транспорт и енергетика „Хенри Форд“ и ще присъства на представянето на новия учебен център по диагностика на електрически и конвенционални автомобили. \r\n*** \r\nОт 10.00 часа в голямата конферентна зала на УНСС ще бъде открит форумът „Кариера 2018“. В него ще участват ректорът на университета проф. д.ик.н. Стати Статев, Бисер Петков, министър на труда и социалната политика, и Кристиян Маджуров, председател на Студентския съвет.\r\n*** \r\nОт 10.00 часа в метростанция „Сердика“ с флашмоб стартира кампанията „Място за BG музика“, организирана от Музикаутор под патронажа на кмета на София Йорданка Фандъкова.\r\n*** \r\nОт 10.00 часа в корпус „Учебни работилници и лаборатории“ на ПГТЕ „Хенри Форд“ (ул. „Хайдут Сидер“ №8, кв. „Захарна фабрика“) министърът на образованието Красимир Вълчев ще открие „Учебен център по диагностика на електрически и конвенционални автомобили“ – Успешен модел за партньорство училище-бизнес.\r\n*** \r\nОт 11.00 часа в VII състав на Специализирания наказателен съд ще се гледа делото срещу Цветомил П., обвинен в организиране и ръководене на организирана престъпна група. \r\n*** \r\nОт 11.00 часа в XVII състав на Специализирания наказателен съд ще се гледа делото срещу Шабир Х. и Мухаммад Б., чл. 65 от НПК – молба за изменение на мярка за неотклонение. \r\n*** \r\nОт 11.00 часа в Големия салон на Централната сграда на БАН Кирило-Методиевският научен център (КМНЦ) ще отбележи празника на св.св. Кирил и Методий с академично тържество „Корени на българската духовност и знание“. На събитието ще присъстват председателят на БАН и делегацията на Македонската академия на науките и изкуствата, която ще пристигне в София за празника по покана на БАН. \r\n*** \r\nОт 11.00 часа в Националния пресклуб на БТА ще се проведе пресконференция, на която ще бъдат представени публично отговорите, получени по Закона за достъп до публична информация от Министерството на финансите и Национална агенция по приходите (НАП) и други институции, във връзка с допълнителни данни, които ГД „БОЕЦ“ са поискали по скандала с несъбрания Данък добавена стойност (ДДС) в размер на повече от 16 милиарда лева. \r\n*** \r\nОт 11.30 часа до 14.30 часа в заседателната зала на Представителството на Европейската комисия в София (ул. „Г.С. Раковски“ 124) ще се проведе кръгла маса на тема „Здравната култура на младите хора в политиките за устойчиво развитие“, организирана от Югозападния университет „Неофит Рилски“ и Академия за лидери.\r\n*** \r\nОт 11.30 часа в VI състав на Софийския градски съд ще бъде гледано искане за изменение на мярка от Мария В., обвинена за убийството на баща си в „Люлин“. \r\n*** \r\nОт 12.00 часа в залата на ет. 7 в МОН министърът на образованието и науката  Красимир Вълчев ще открие пресконференция, на която ще бъдат представени 11 национални научни програми, разработени от МОН със съдействието на научните организации и висшите училища в изпълнение на Националната стратегия за развитие на научните изследвания в Република България 2017-2030 . \r\n*** \r\nОт 13.00 часа в V състав на Специализирания наказателен съд ще се гледа делото срещу Мирослав В., Жи3вко И., Юлиан Д., Емил Б. и Емил Б., обвинени в организиране и ръководене на организирана престъпна група.\r\n*** \r\nОт 13.00 часа в XIX състав на Специализирания наказателен съд ще се гледа делото срещу Цветелин Ц., Владислав Н. и Светлин С., обвинени в организиране и ръководене на организирана престъпна група.\r\n*** \r\nОт 14.30 часа в сградата на Народното събрание на пл. „Княз Александър I“ №1, в зала 232 министърът на отбраната Красимир Каракачанов ще бъде изслушан в Комисията по отбрана по актуални въпроси на политиката за отбрана. \r\n*** \r\nОт 14.00 часа в ХVI състав на Специализирания наказателен съд ще се гледа делото срещу Добромир М., Георги А., Петър Я., Вътьо В. и Господин Д., обвинени в организиране и ръководене на организирана престъпна група.\r\n*** \r\nОт 16.00 часа в хотел „Маринела“ ще се проведе конференцията „Образование и бизнес: Региони“. \r\n*** \r\nОт 16.00 часа в залата на Института за икономически изследвания (ул. „Аксаков“ № 3) ще бъде представен сборникът „Последиците от европейската дългова криза върху икономическото развитие на България и Македония“. Изданието включва изследвания на учени от Българската академия на науките и Македонската академия на науките и изкуствата.  \r\n*** \r\nОт 18.00 часа в „Квадрат 500“ в зала 19 ще се проведе изложбата „Проф. Николай Майсторов и ученици“. \r\n*** \r\nОт 18.00 часа в Конферентната зала на Софийския университет „Св. Климент Охридски“ ще се състои официалното представяне на новата колективна монография на специалисти от Факултета по журналистика и масова комуникация на Алма матер „Управление на репутационни кризи“. Авторският екип е в състав Чавдар Христов, Боян Георгиев, Ина Бачева, Калин Калинов, Петър Кърджилов, Пламен Атанасов и Христина Славова. \r\n*** \r\nОт 18.00 часа в Големия салон на БАН (ул. „15 ноември“ № 1) писателят Антон Дончев ще представи романа „Балканвавилонци” от акад. Луан Старова. \r\n*** \r\nОт 18.00 часа в галерия „Академия“ ще бъде открита изложба-живопис на Иван Димов. \r\n*** \r\nОт 18.00 часа в галерията на Съюза на българските художници (ул. „Шипка“ 6, етаж 4) ще бъде открита изложба, посветена на 100 години от рождението на художника Найден Петков. \r\n*** \r\nОт 18.30 часа в галерията на Съюза на българските художници (ул. „Шипка“ 6, ет. 1) ще бъде открита изложбата „По грешките ще ме познаеш, време…“, посветена на 70-годишнината на художника и поета Георги Трифонов. \r\n*** \r\nОт 18.30 часа в хотел „Арена Ди Сердика“ (ул. „Будапеща“ 2-4) Столична община ще връчи за четвърта поредна година специалните призове „Скритото добро“ на официална церемония.\r\n*** \r\nОт 18.30 часа в „Червената къща „Андрей Николов\" ще се състои дебатът „Отношенията ЕС-Турция и човешките права”. \r\n*** \r\nОт 18.30 часа пред паметника на Алеко, на ъгъла на бул. „Витоша“ и „Патриарх Евтимий“ ще се проведе протест в защита на Национален парк „Пирин“.\r\n*** \r\nОт 19.00 часа в Литературен клуб „Перото“ ще се състои представянето на книгата „Малка книга за възстановителното правосъдие от Хауърд Зер. \r\n*** \r\nОт 19.00 часа в „Софийска опера и балет“ ще се състои спектакълът „Турнадот“. \r\n*** \r\nОт 19.30 часа на сцената на ДНК ще се състои пърформанс, обединяващ танц, изложба и концерт в едно - соловият спектакъл „Knusa“.\r\n*** \r\nОт 20.00 часа в зала 1 на НДК ще се състои премиерата на спектакъла „Amore”.\r\nреализиран благодарение на суперзвездата на руския балет и „Болшой Театър“ – Светлана Захарова. \r\n*** \r\nОт 20.00 часа в зала 11 на НДК (кино „Люмиер Лидл“) ще се състои стендъп комеди шоу – Schmuck for a Night с комедианта Омид Джалили. \r\n*** \r\nОт 20.00 часа в първия в България спортен център за ски и  сноуборд на закрито CARVE започва зимният сезон за ски и сноуборд. \r\n*** \r\nОт 10.00 часа в хотел „Приморец“ българският и турският бизнес ще обменят опит и добри практики на двустранен форум. Събитието е част от поредицата MySuccess.bg и се организира от списание ENTERPRISE, \"Индустриален и логистичен парк - Бургас\", с любезното съдействие на КРИБ - Бургас и Община Бургас.\r\n*** \r\nОт 11.00 часа в конферентна зала „Компас“ на хотел „България“ (ул. „Александровска” № 21) ще се проведе дискусия по Дейност 1 „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“ по Проект BG05SFOP001-1.002-0004 „Надграждане на Имотния регистър за интеграция с кадастралния регистър и предоставяне на допълнителни е-услуги”.\r\n***\r\n11.00 часа  Заседателната зала на Община Бургас ще се проведе пресконференция във връзка с провеждането на Европейското първенство по ветроходство клас 470. \r\n*** \r\n12.00 часа  в Заседателната зала на Община Бургас ще се проведе пресконференция „ Дни на Африка в България – Бургас“ с гостите на проекта: Yama Ndione и Fatou Diallo от Танцова компания DAMBALLAH  /Сенегал/ и  Sammy Kouyate /Гвинея/.\r\n*** \r\nОт 11.00 часа в зала „Варна“ в сградата на Общината ще се проведе пресконференция, свързана с Международния театрален фестивал „Варненско лято“. \r\n***\r\nОт 12.30 часа в зала 3 на хотел „Черно море“ ще се проведе церемонията „Младите хора и бъдещето“, на която ще бъдат връчени отличия на 10 варненски училища за активното им участие и принос за превенция на рисково поведение сред деца и млади хора.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Калина Пеева ще проведе приемна за граждани. \r\n*** \r\nОт 14.00 часа във фоайето пред зала „Варна“, Община Варна ще има официално посещение на посланика на Кралство Норвегия  Н. Пр. г-жа Лисе Николине Клевен Гревстад.\r\n*** \r\nОт 10.30 часа в зала 302 на Общината ще се проведе пресконференция за предстоящото XXII Старопланински събор „Балканфолк“ и съпътстващите го прояви. \r\n*** \r\nОт 11.30 часа в ИЗ „Рафаел Михайлов“ ще бъде открита изложбата „Старините на България“ - за 75-годишнината и 45 години творческа дейност на Светлозар Бояджиев – специалист по запазване на културното и историческо наследство. \r\n*** \r\nОт 17.00 часа в Голяма зала на Общината ще се проведе на дипломи на ученици от ЕГ „Проф. д-р Асен Златаров“. \r\n*** \r\nОт 18.00 часа в ХГ „Борис Денев“ ще бъде открита изложба на Никола Хаджитанев - илюстрации, гравюри и рисунки по литературни произведения и легенди. \r\n*** \r\nОт 19.00 часа в Летния театър ще се проведе официално откриване на XXII Старопланински събор „Балканфолк“. \r\n*** \r\nОт 14.00 часа в Младежкия дом ще се проведе лекция на тема „Наркотиците и законите в Република България” със съдействието на Детска педагогическа стая. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри / от 8 до 13 май/. \r\n*** \r\nОт 9.30 часа в ДГ № 20 ще се състои Куклен спектакъл „Синият таралеж“ на Държавен куклен театър „Дора Габе“.\r\n*** \r\nОт 11.30 часа в Народно читалище „Йордан Йовков – 1870 г.“, Детски отдел на библиотеката, ще се състои презентация „Гатанки ще ви задам, всеки да отгатне сам“. \r\n*** \r\nОт 13.00 часа в дискусионна зала „Изида“ на ет. 2 ще се проведе пресконференция във връзка с напредъка по проекта за водния сектор в града. \r\n*** \r\nОт 17.30 часа в дом-паметник „Йордан Йовков“ ще се проведе представяне на новата книга „101 мита от българската история“ – аудиториум.\r\n*** \r\nОт 18.00 часа в залата на Община град Добрич ще се проведе литературен конкурс на Езикова гимназия „Гео Милев“.\r\n*** \r\nОт 19.00 часа в Огледална зала „Нели Божкова“ ще се проведе Седмица на камерната музика с международно участие „Константин Илиев“ – Добрич 2018.\r\n*** \r\nОт 19.00 часа в Драматичен театър „Йордан Йовков“ ще се проведе Спектакъл „Двубой“ на Драматичен театър „Невена Коканова“ – Ямбол.\r\n*** \r\nОт 9.00 часа в двора на РСПБЗН – Кърджали и от 11.00 часа на стадиона в гр. Момчилград ще се проведат регионални състезания по пожаро-приложен спорт.\r\n*** \r\nОт 11.00 часа в заседателната зала на Община Мездра ще се проведе пресконференция по проекта за енергийно обновление на 13 многофамилни жилищни сгради в града. \r\n*** \r\nОт 14.00 часа пред блок „Здравец“ (ул. „Димитър Благоев“ № 8-10) ще се състои церемония по „Първа копка“ по проекта за енергийно обновление на 13 многофамилни жилищни сгради в града. \r\n*** \r\nОт 16.30 часа в галерия „Марин Гогев“ в кв. „Изток“ ще се проведе изложба на ученици от XI ОУ „Елин Пелин“. \r\n*** \r\nОт 18.30 часа в театралния салон на Обединен детски комплекс ще се рповеде благотворителен концерт на балетно студио „ИДА”, съвместно с Духов оркестър при ОК „Дворец на културата”. \r\n*** \r\nОт 19.00 часа в театрален салон „Георги Русев“ ще се състои постановката „ШЕМЕТ“ по Жан Жак Брикер и Морис Ласег.\r\n*** \r\nОт 10.30 часа в Пресклуба на БТА в Плевен ще се състои пресконференция на Плевенската филхармония. Тя ще бъде дадена от директора ѝ Любомир Дяковски и ще бъде свързана с предстоящата суперпродукция на операта \"Аида\" от Верди  в летен театър \"Кайлъка\" през юни в Плевен. \r\n*** \r\nОт 9.00 часа в зала „Триадица“ на хотел „Рамада Пловдив Тримонциум“ ще се състои официалното откриване на транснационалния семинар „RAISE UP“.\r\n***\r\nОт 10.00 часа в Малката конферентна зала на Дома на културата „Борис Христов ще се състои откриването на академична конференция на тема „Епископската базилика на Филипопол: проучвания и резултати (2015 – 2017)“.\r\n*** \r\nОт 11.00 часа срещу стълбите на Каменица (главната улица) ще се проведе акцията „В търсене на добрия човек”. \r\n***\r\nВ 11.00 часа в зала 1 на Апелативния съд ще се проведе заседание по делото, образувано по жалби на подсъдимата Катя Лерца и на частните обвинители срещу присъда на Окръжен съд – Пловдив, с която Лерца. е  призната за виновна в това, че при управление на автомобил е блъснала и е причинила смъртта на полицейски служител. \r\n***\r\nОт 18.30 часа в Залите за съвременно изкуство \"Баня Старинна\"ще се проведе концерт „ Пътешествие на звуците: Магическа Персия“ в рамките на изложбата„От Андалусия до Ориента: среща на цивилизации“. \r\n*** \r\nОт 19.30 часа на ул. „Княз Александър I-ви“ 53 ще се събират подписи в защита на Национален парк Пирин и Черноморието. \r\n***\r\nОт 11.00 часа в зала 308 на Община Разград ще бъде дадена пресконференция във връзка с конкурса „Да на красотата“.\r\n*** \r\nОт 11.00 часа в Историческия музей търговският съветник към Посолството на Китай в София Яо Чаоин ще се срещне с ученици и студенти, пред които ще разясни възможностите за кандидатстване и получаване на стипендии в китайски университети. \r\n*** \r\nОт 12.00 часа пред Доходно здание ще бъде официалното откриване на „Уикенд туризъм“ 2018. \r\n*** \r\nОт 18.30 часа в салона на ПБНЧ „Еленка и Кирил Д. Аврамови – 1856” ще бъде представена  „Веселите уиндзорки” от Уилям Шекспир – постановка на Драматичния театър при ПБНЧ „Еленка и Кирил Д. Аврамови – 1856”. \r\n*** \r\nОт 17.30 часа при Стария бряст ще се събират подписи в защита на Национален парк Пирин и Черноморието. \r\n***\r\nОт 10.00 часа Регионална библиотека „Николай Вранчев“-Смолян ще се проведе кръгла маса „Обществени библиотеки и образованието – точки на пресичане“. Връчване на годишните награди „Библиотекар на годината“ и „Библиотека на годината“ за област Смолян.\r\n***\r\nОт 14.00 часа в Сесийната зала на Община Смолян, Общински съвет – Смолян ще проведе редовното си заседание.\r\n***\r\nОт 14.00 часа в НЧ „Балкански просветител-1871“ ще се проведе „Децата на Райково пеят, танцуват, рисуват и стихове римуват“ – конкурс за лично творчество на талантливите деца от 1-ви до 4-ти клас при ОУ „Проф. д-р Асен Златаров“.\r\n*** \r\nОт 15.00 часа Областна Дирекция на МВР Смолян, РДТ „Николай Хайтов“ – Зала 1 -Провеждане на заключително мероприятие по програма – състезание – викторина под наслов „Ваканция здравей! Да играем безопасно“ с участието на деца от пети клас, учащи в учебни заведения, намиращи се на територията на Община Смолян.\r\n***\r\nОт 16.00 часа Държавен архив Смолян – изложбена зала, НЧ „Христо Ботев-1871“ – Смолян-Фотоизложба на младите фотолюбители от фотоклуб „Смолян през погледа на младите фотографи“. Съвместна инициатива на фотоклуба при читалище „Христо Ботев-1871“ – Смолян и Държавен архив Смолян.\r\n*** \r\nОт 10.00 часа в зала „П. Р. Славейков“ в сградата на Община Стара Загора ще се проведе среща с участието на държавните органи, местната администрация, здравни и учебни заведения, и представители на местния бизнес в областта за разясняване на предстоящото влизане в сила на Общия регламент за защита на данните – General Data Protection Regulation (GDRP). \r\n***\r\nОт 10.00 часа в зала 203 на общината ще се проведе брифинг, посветен на 11 май- Ден на Шумен.\r\n***\r\nОт 16.00 часа в заседателна зала на ДКТ „Васил Друмев“ ще бъде дадена пресконференция.\r\n*** \r\nОт 10.00 часа в кметството на селото с подредничеството на Надежда Чакърова-Николова – обществен посредник на територията на община Стара Загора ще се проведе съвместна приемна с председателя на ОбС Таньо Брайков, секретаря на Община Стара Загора Делян Иванов. \r\n*** \r\nОт 12.00 часа в кметството на селото с подредничеството на Надежда Чакърова-Николова – обществен посредник на територията на община Стара Загора ще се проведе съвместна приемна с председателя на ОбС Таньо Брайков, секретаря на Община Стара Загора Делян Иванов.", "date": "2018.05.10", "title": "Предстоящи събития в страната за 10 май (Агенция „Фокус“)"}
{"url": "http://www.focus-news.net/news/2018/05/10/2520005/23-futbolni-fenove-sa-zadarzhani-predi-i-po-vreme-na-provedenata-dnes-futbolna-sreshta-na-natsionalen-stadion-vasil-levski.html", "text": "23 футболни фенове са задържани преди и по време на проведената днес футболна среща на Национален стадион „Васил Левски“ 21 във видимо нетрезво състояние не бяха допуснати до стадиона, предават от пресцентъра на МВР.  \r\nВ резултат на създадената от СДВР организация за охрана на обществения ред в столицата, не са регистрирани напрежение и инциденти по време на днешната футболна среща между отборите на ПФК „Славия“ и ПФК „Левски“ за финала от Турнира „Купа България“. Столичната полиция предприе стриктни мерки за обезпечаване на реда и сигурността на гражданите. Преди началото на мача на територията на столицата бяха задържани 11 лица. Един от тях с наркотици и 10– без документи за самоличност. Посетителите на срещата бяха проверявани щателно на изградените в района на стадиона контролно-пропускателни пунктове, в резултат на което са задържани 12 души: четирима за притежание на наркотици, трима с ножове, двама с маски, двама с пиротехнически изделия и един за неизпълнение на полицейско разпореждане.  Един от задържаните,  във видимо нетрезво състояние, се е държал грубо и агресивно и е буйствал в помещението за задържани лица.  \r\nОбщо 21 във видимо нетрезво състояние не са допуснати до стадиона.", "date": "2018.05.10", "title": "23 футболни фенове са задържани преди и по време на проведената днес футболна среща на Национален стадион „Васил Левски“"}
{"url": "http://www.focus-news.net/news/2018/05/10/2520356/afp-sasht-nalozhiha-sanktsii-nasocheni-kam-iranskata-revolyutsionna-gvardiya.html", "text": "Министерството на финансите на САЩ И Обединените арабски емирства (ОАЕ) предприеха действия за разрушаване на предполагаемата „широкомащабна\" мрежа за обмен на валута, управлявана от Революционна гвардия на Иран, предава AFP.\r\nСлед като президентът на САЩ Доналд Тръмп обяви оттеглянето на страната от ядреното споразумение с Иран, Министерството на финансите във Вашингтон наложи санкции срещу шестима ирански граждани и три компании, обвързани с Революционната гвардия. Те са част от обменната мрежа, която според Вашингтон обработва „стотици милиони\" долари в разменни операции.\r\n„Иранският режим и неговата Централна банка са използвали злоупотреба за достъп до юридически лица в ОАЕ, за да придобият американски долари за финансиране на зловредните дейности на Революционната гвардия, като прикриват целта, за която са придобити американските долари\", заяви американският финансов министър Стивън Мнучин.Тереза Герова", "date": "2018.05.10", "title": "AFP: САЩ наложиха санкции, насочени към Иранската революционна гвардия"}
{"url": "http://www.focus-news.net/news/2018/05/10/2520357/sport-huan-martin-del-potro-otpadna-ot-turnira-v-madrid.html", "text": "Хуан Мартин дел Потро отпадна от турнира на червени кортове в Мадрид от сериите „Мастърс“. Аржентинецът отстъпи с 6:3, 4:6, 6:7 пред Душан Лайович от Сърбия. \r\nСветовният номер шест се завърна на корта в Испания след пауза, която си взе след турнирите в Индиън Уелс и Маями. За Лайович това беше първа победа над тенисист от „Топ 10“ в ранглистата. \r\nВ следващия кръг на състезанието сърбинът ще играе срещу Кевин Андерсън, който по-рано отстрани германеца Филип Колшрайбер с 6:3, 7:6.", "date": "2018.05.10", "title": "Спорт: Хуан Мартин дел Потро отпадна от турнира в Мадрид"}
{"url": "http://www.focus-news.net/news/2018/05/10/2520006/sport-chelsi-zavarshi-naravno-s-hadarsfiyld-11-kato-domakin-v-otlozhen-mach-ot-35-ya-krag-na-angliyskata-premiar-liga.html", "text": "Футбол: Челси завърши наравно с Хъдърсфийлд  1:1 като домакин в отложен мач от 35-я кръг на английската Премиър лига. Головете отбелязаха Маркос Алонсо за домакините и Лоран Депоатр от гостите. В други отложени мачове от 31-я кръг се получиха следните резултати:\r\nЛестър – Арсенал 3:1\r\nМачестър Сити – Брайтън 3:1\r\nТотнъм – Нюкясъл 1:0\r\nМанчестър Сити е на чело във временното класиране, като вече е спечелил шампионската титла с 97 точки, на второ място е Манчестър Юнайтед с 77 точки, трети е Тотнъм с 74 точки, а четвърти е Ливърпул с 72 точки. Челси засега заема 5-то място, което му осигурява участие в Лига Европа.", "date": "2018.05.10", "title": "Спорт: Челси завърши наравно с Хъдърсфийлд  1:1 като домакин в отложен мач от 35-я кръг на английската Премиър лига"}
{"url": "http://www.focus-news.net/news/2018/05/10/2520007/sport-sevilya-pobedi-real-madrid-s-32-v-otlozhen-mach-ot-34-ya-krag-na-ispanskata-liga.html", "text": "Футбол: Севиля победи като домакин Реал Мадрид с 3:2 в отложен мач от 34-я кръг на испанската Лига. Головете отбелязаха Бен Ядер, Мигел Лаюн и автогол на Серхио Рамос, а за гостите от Мадрид точни бяха Майорал и Серхио Рамос, който пропусна да реализира и дузпа. Реал Мадрид остава на 3-тото място с 72 точки, а Севиля се изкачи на 7-то място, даващо право за участие в квалификациите за Лига Европа.  В другия отложен мач от същия кръг Барселона победи Виляреал с 5:1", "date": "2018.05.10", "title": "Спорт: Севиля победи Реал Мадрид с 3:2 в отложен мач от 34-я кръг на испанската Лига"}
{"url": "http://www.focus-news.net/news/2018/05/10/2520009/moskovskiy-komsomolets-ohranata-otstranyava-grubo-veteran-ot-patya-na-vladimir-putin.html", "text": "Охраната на президента Владимир Путин отстранява грубо от пътя му към паметника на Незнайния войн ветеран от Втората световна война, пише вестник „Московский комсомолец“.\r\nИнцидентът става, когато след празничния парад президентът се отправя към Александровската градина, където се намира паметника на Незнайния войн. Ветеран от Войната се оказва на пътя на Владимир Путин и охраната му рязко го избутва в страни.\r\nПутин обаче реагира адекватно на неприятната ситуация , като отива сам при ветерана, подава му ръка и му предлага да идат заедно да поднесат цветя на паметника на Незнайния войн. Юлиян Марков", "date": "2018.05.10", "title": "„Московский комсомолец“: Охраната отстранява грубо ветеран от пътя на Владимир Путин"}
{"url": "http://www.focus-news.net/news/2018/05/10/2520344/the-wall-street-journal-kitay-izgotvya-spisak-s-amerikanski-stoki-za-vnos-v-opit-da-izbegne-targovskata-voyna-sas-sasht.html", "text": "В рамките на преговорите между Пекин и Вашингтон, които трябва да се проведат следващата седмица, Китай вероятно ще отправи предложение да внася повече стоки от САЩ в опит да избегне търговската война, съобщава американското издание The Wall Street Journal, като подчертава, че двете страни гледат на тази стъпка като един от най-добрите начини за предотвратяване на спора помежду им. \r\nПо данни на изданието делегацията, която следващата седмица Пекин ще изпрати във Вашингтон, ще представи конкретни предложения по съкращаване на дисбаланса в търговията със САЩ. Точната дата на посещението й не се уточнява. \r\nПрез 2017 г. дефицитът на САЩ в търговията с Китай съставляваше 375 млрд. долара, а търговските противоречия между двете страни стават все по-големи. В тази връзка се отбелязва, че от януари тази година, когато Вашингтон за първи път заплаши Китай да въведе допълнителни тарифи за китайските стоки, американските износители започнаха да се сблъскват с проблема със затруднения достъп до китайския пазар: на митниците бавят американските товари, а служителите извършват стриктни проверки. \r\nОт редакцията припомнят, че в хода на състоялите се в Пекин разговори, САЩ поискаха от Китай да прекрати субсидирането на високотехнологичния сектор на икономиката, което бе определено като неприемливо. На свой ред от Пекин изискаха САЩ да отслабят контрола за китайските инвестиции – нещо, което във Вашингтон считат за неприемливо. \r\nНа 3 април администрацията на президента на САЩ Доналд Тръмп публикува списък с вносни стоки от Китай, върху които планира въвеждането на допълнителна тарифа в размер на 25%. В отговор Пекин също изготви списък с американски стоки, върху които да бъдат приложени същите такси. Тереза Герова", "date": "2018.05.10", "title": "The Wall Street Journal: Китай изготвя списък с американски стоки за внос в опит да избегне търговската война със САЩ"}
{"url": "http://www.focus-news.net/news/2018/05/10/2520010/pravdaru-sasht-obeshtavat-vrashtane-na-krim-kam-ukrayna.html", "text": "Специалният представител на САЩ по въпросите за Украйна Кърт Волкър заявява, че Крим ще бъде върнат на Украйна, пише руският ежедневник “Правда“.\r\nТой изразява увереност, че Русия ще върне полуострова, така както е върнала независимостта на балтийските страни.\r\n„Страните от Балтика бяха окупирани в продължение на десетки години, но после всичко се променило“, заявява Волкър.\r\nВ статията се представят резултатите от проведено в Крим широообхватно социологическо проучване, в което са били зададени множество въпроси, включително за националната идентичност на населението, проведено преди две години, от което се вижда, че жителите на полуострова се идентифицират преди всичко по регионален признак (като кримчани), повече отколкото като руснаци, което експертите обясняват с трансформацията на гражданската идентичност, но много малък процент се определят като украинци. Юлиян Марков", "date": "2018.05.10", "title": "Правда.ru: САЩ обещават връщане на Крим към Украйна"}
{"url": "http://www.focus-news.net/news/2018/05/10/2520008/politicoeu-donald-tramp-ubiva-iranskata-mechta-na-evropa.html", "text": "Лидерите на Европа настояват, че тяхната опозиция срещу развалянето на ядрената сделка с Иран е свързана с опазването на мира. Всъщност става дума за нещо също толкова важно - за гордост, пише европейската редакция на авторитетното издание Politico.\r\nПреговорите са продължили повече от десетилетие и повече от едно поколение европейски лидери и дипломати са били ангажирани в тях по едно или друго време. Независимо дали са седели на преговорната маса или са гледали отстрани, похвалите за успеха на споразумението бяха широко разпространявани.\r\nВсеки от бившия шеф на външната политика на ЕС Катрин Аштън до германския президент Франк Валтер Щайнмайер, който помогна за преговорите за сделката, когато беше външен министър на Германия, си поделиха славата.\r\nВъпреки че президентът Доналд Тръмп и други американски критици на сделката го свързват основно с администрацията на Обама, европейците го виждат като свое. Всъщност, в европейските външнополитически кръгове, сделката се смята за най-значимото постижение на европейската дипломация в близко време.\r\nПредставен от преговарящите от Франция, Германия и Великобритания, Европейският съюз показа най-добрата европейска държавническа мисъл.\r\nСкептиците на мотивите на Европа отдавна предполагат, че интересите на Берлин и Париж в частност са продиктувани от икономически мотиви и желанието да се възползват от нововъзникващата икономика с повече от 80 милиона души. И кой може да забрави спектакъла на тогавашния германски министър на икономиката Зигмар Габриел, който кацна в Техеран с делегация на бизнеса, преди мастилото по сделката да е изсъхнало, за да се се договарят с моллите от Иран.\r\nКато оставим настрани това, сделката с Иран никога не е била преди всичко за преследване на икономическите интереси на Европа, а по-скоро за насърчаване на мира и европейския престиж.\r\nМартин Шулц, бившият председател на Европейския парламент, я нарече \"постигането на история\" по това време, като открои приноса на европейските дипломати.\r\nЛесно е да се разбере защо европейците са толкова очаровани от Съвместния цялостен план за действие, тъй като споразумението е официално известно като амбициозно, изключително сложно и съсредоточено върху целта на ЕС - насърчаването на мира.\r\nПрез дните и седмиците, които последваха пробива в преговорите, малко европейски политици възразиха сериозно срещу сделката, неодобрявана от Израел и критиците в САЩ. Мирът в Близкия изток беше близо, настояваха тогава европейците.\r\nКомпромисът показа, че \"решения за опасни конфликти могат да бъдат намерени на масата за преговори\", заявява Ги Верхофстад, лидер на либералите в Европейския парламент, след обявяването на сделката.\r\nТръмп, който както по стил, така и по същество нарушава всички дипломатически правила, която европейците ценят, беше този, която дръпна килимчето под иранската сделка, правейки нейната съдба още по-горчива за Европа. Някои не желаеха да приемат това, което се случва.\r\n\"Може би, може би, ние, европейците, не трябва да обръщаме толкова внимание на главния нарцисист и всъщност да се съсредоточим върху това, което можем да направим, за да спасим иранското ядрено споразумение без участието на САЩ в него\", казва Натали Точи, съветник на европейския представител по външната политик Федерика Могерини, в социалната мрежа „Туитър“.\r\nОсобено неприятно за лидерите на Европа е, че ходът на Тръмп прави още едно напомняне за зависимостта на континента от Вашингтон. Макар че всички големи европейски страни и ЕС като цяло се противопоставиха на отмяната на сделката, те бяха безсилни да я спрат.\r\nНеотдавнашните поклоннически посещения във Вашингтон на Еманюел Макрон и Ангела Меркел изглежда не успяха да повлияят дори малко на плановете на Тръмп за Иран.\r\nОбщото изявление, направено от Франция, Германия и Великобритания в сряда, е малко повече от потвърждение на тази безпомощност.\r\n\"Ние подчертаваме нашия постоянен ангажимент към иранското ядрено споразумение\", казват те, сякаш сделката може да оцелее без САЩ.\r\nКакто Тръмп казва миналия месец на Меркел, Европа се нуждае от САЩ повече отколкото САЩ се нуждаят от Европа, както икономически, така и от гледна точка на сигурността.\r\nИли както казва Тръмп, Европа е безпомощна.\r\nЕто защо, щом какафонията от шока и ужаса на континента отслабне през следващите дни по повод последната стъпка на Тръмп, Европа ще направи това, което винаги прави, когато е предизвикана от САЩ - нищо. Юлиян Марков", "date": "2018.05.10", "title": "Politico.eu: Доналд Тръмп убива иранската мечта на Европа"}
{"url": "http://www.focus-news.net/news/2018/05/10/2520015/balgariya-otbelyaza-denya-na-evropa-i-denya-na-pobedata-obzor.html", "text": "На 9 май обединена Европа отбелязва своя празник, посветен на мира и единството в чест на първата стъпка към създаването на Европейския съюз, направена на 9 май 1950 година. В същото време в Русия и част от бившите съветски републики, датата се празнува като Деня на победата над нацистка Германия във Великата отечествена война през 1945 година. По традиция и двата празника бяха отбелязани в страната ни с редица мероприятия. Пред президентската институция беше издигнато знамето на Европейския съюз по повод Деня на Европа. Церемонията по честването започна с гвардейски марш и се проведе под патронажа на президента на България – Румен Радев. \r\nМеждувременно с декларации по повод 9 май започна пленарния ден в Народното събрание. Председателят на парламента Цвета Караянчева откри заседанието с думите: „Сега Европа е България, тук се дискутират важни за всички европейски граждани теми.“ Тя допълни, че днес всички имаме повод за основателна гордост, защото през последните месеци България не само се утвърди като отговорен и надежден член на Европейския съюз, но и даде своя значим принос в дебата за бъдещето на общия ни европейски дом. Председателят на Външна комисия и депутат от ГЕРБ Джема Грозданова заяви в декларация от името на ГЕРБ, че европейският проект е най-великият в историята на човечеството. От  името на ПГ на ГЕРБ тя изрази почит и признание към всички, работили за постигането на мечтата на редица поколения българи - да видят и България, наредена като равноправен член сред семейството на свободните европейските народи. В декларация заместник-председателят на ПГ на „БСП за България“ Драгомир Стойнев заяви, че двете измерения на 9 май всъщност изразяват победата на съзиданието над разрушението. Той обяви, че призивът на БСП е единство в името на България. Според него най-сетне трябва миналото да се цени достойно и спокойно и да се спре с отричането и дребните вътрешни боричкания. От ДПС отчетоха, че Европа е на кръстопът. Според тях обединението не е факт, а мирът не е трайно постигната цел. Председателят на ПГ на ГЕРБ Цветан Цветанов и младежи от партията проведоха инициатива в кулоарите на парламента по повод 9 май. Там те раздаваха листовки с надпис „Честит ден на Европа“, на които имаше отпечатан текст с цитат от Апостола на свободата Васил Левски.  Зам.-председателят на ГЕРБ Цветан Цветанов дори влезе на ПГ на „БСП за България”, където се засече с народния представител Драго Стойнев, който също получи листовка и значка с европейския флаг и попита дали без Деня на победата щеше да има Ден на Европа.\r\nВ същото време лидерът на БСП Корнелия Нинова и председателят на БСП – София Калоян Паргов поднесоха цветя пред Паметника на незнайния войн по повод Деня на победата. На събитието присъстваха ветерани от войните, десетки граждани, социалисти, депутати и общински съветници от БСП. Всички носиха „Георгиевска лента“, български, руски знамена и портрети на загинали във войната.  След това шествие на „Безмъртния полк“ потегли към паметника на Съветската армия в столицата. По повод 9 май лидерът на БСП Корнелия Нинова написа в социалната мрежа, че всички помним милионите загинали в борбата срещу фашизма. От своя страна лидерът на Градския съвет на БСП – София Калоян Паргов каза, че според него България трябва да се превърне наистина в мост между Западния свят и Русия, а Европа - в зона на мира и на взаимното разбирателство.\r\nПред младежи в Софийския университет министърът на българското председателство на Съвета на ЕС Лиляна Павлова заяви, че Европа ще бъде такава каквато я направим днес и такава, каквато я искаме утре. По време на публичен дебат за младите хора и тяхното бъдеще в дигитална Европа, провел се в Софийски Университет „Св. Климент Охридски“, тя сподели, че 2018 година е изключително важна за нас и за Европа – това е година, в която обсъждаме бъдещето на Стария континент и бъдещия му бюджет, както и, че европейският проект няма да е завършен без интеграцията на Западните Балкани. \r\nПо-късно в личната си страница в социалната мрежа Facebook президентът Румен Радев написа, че двата празника не бива да ни противопоставят, а да ни обединяват.\"Девети май – Ден на Победата и Ден на Европа. Двата празника не бива да ни противопоставят, а да ни обединяват Изисква го почитта към милионите жертви и решителното отхвърляне на всякакви форми на исторически ревизионизъм\", подчерта държавният глава.\r\nДенят на Европа и Денят на победата бяха отбелязани в редица градове в страната с различни инициативи, общограждански поклонения, поднасяне на цветя и венци в памет на загиналите в борбата срещу фашизма и приветствия за мирно бъдеще на Европа.\r\nЦветелин ДИМИТРОВ", "date": "2018.05.10", "title": "България отбеляза Деня на Европа и Деня на победата (ОБЗОР)"}
{"url": "http://www.focus-news.net/news/2018/05/10/2520011/afp-desnitsata-v-italiya-pravi-posleden-opit-da-sastavi-pravitelstvo-zaedno-s-populistite-ot-pet-zvezdi.html", "text": "Десницата в Италия прави последен опит да състави правителство  заедно с популистите от „Пет звезди“, предава  AFP.\r\nЛидерът на дясната Лига Матео Салвини заявява, че „ние имаме още работа по датите, по преговорния екип и въобще има още работа…или ще стигнем до споразумение или ще се обърнем отново към избирателите“\r\nМладият председател на „Пет звезди“ Луиджи ди Майо казва:\r\n„Ние ще седнем на масата и ще започнем разговори по проблемите на страната. След това ще говорим за имена“.\r\nСлед три кръга на консултации досега Италия върви към служебно правителство, назначено от президента и нови избори. Юлиян Марков", "date": "2018.05.10", "title": "АFP: Десницата в Италия прави последен опит да състави правителство  заедно с популистите от „Пет звезди“"}
{"url": "http://www.focus-news.net/news/2018/05/10/2520017/balgarskoto-pravitelstvo-polaga-vsichki-usiliya-za-da-organizira-izdirvaneto-na-alpinista-boyan-petrov-obzor.html", "text": "Българското правителство полага всички усилия, за да организира издирването на алпиниста Боян Петров. За целта министър-председателят Бойко Борисов и министърът на вътрешните работи Екатерина Захариева се срещнаха в Министерски съвет с посланика на Китай в България Н. Пр. Джан Хайджоу, тъй като китайската държава оказа на-бърза подкрепа и помощ в спасителните акции. Веднага щом правителството разбра за изчезването, шестима професионални спасители от Китай бяха изпратени по маршрута на Боян Петров, като вече са се изкачили на над 6000 м. височина.Премиерът Бойко Борисов уточни, че се поддържа пълна комуникация с властите и роднините. „Каквото имаме като връзки, сме задействали. Дай Боже да го намерим жив и здрав. Министър, консули, посланици непрекъснато натискаме”, каза още той.Министър Екатерина Захарива уточни, че се поддържа постоянна връзка с китайските и с тибетските власти, както и с няколко институции. „Също така и нашият посланик в Делхи и нашият почетен консул в Катманду също действат пред непалските фирми, които са организирали този преход“, каза още министър Захариева и поясни, че след многократни разговори и огромен натиск от българска страна едва на 9 май сутринта правителството е получило уверение, че ще получи разрешение за излитане на хеликоптер, който може да се издигне до 6100 м. височина веднага, когато времето го позволява. „Продължаваме да търсим други фирми и друга техника, която да може да лети над 6100 м., защото де факто в момента спасителите се намират на тази височина. Свързали сме се и с Министерството на отбраната с молба, ако имат друга някаква военна техника за съдействие“, каза още Захариева.Н. Пр. Джан Хайджоу обясни, че Китай ще продължи да предоставя пълната си подкрепа в издирването на българския алпинист. „Още от първия момент, когато получихме информацията за изчезването на Боян Петров и молбата за подкрепа, ние изпратихме наши спасители, които да помогнат в издирването. Китайският екип от спасители продължава да работи, ще положим максимални усилия“, каза още посланикът.\r\nЦветилена СИМЕОНОВА", "date": "2018.05.10", "title": "Българското правителство полага всички усилия, за да организира издирването на алпиниста Боян Петров (ОБЗОР)"}
{"url": "http://www.focus-news.net/news/2018/05/10/2520020/pravitelstvoto-odobri-sastava-na-komisiyata-koyato-da-obsazhda-i-reshava-istoricheski-i-obrazovatelni-vaprosi-s-republika-makedoniya-obzor.html", "text": "Правителството одобри състава на комисията, която да обсъжда и решава исторически и образователни въпроси с Република Македония. Създаването на смесената мултидисциплинарна комисия е предвидено в член 12 oт Договора за приятелство, добросъседство и сътрудничество между Република България и Република Македония. \r\nПредседател на българската комисия е проф. Ангел Димитров – пръв посланик на България в Скопие и посланик в Белград, автор на най-задълбочената монография на съвременната политическа история на Македония, а за зам.-председател е избран д-р доц. Наум Крайчев – бивш консул в Битоля и в Торонто, член на Македонския научен институт, един от учредителите на Българското сдружение на родовете от Македония. В състава ѝ влизат още и д-р Момчил Методиев – главен редактор на предаването „Варя и общество“ и бивш дипломатически служител в Министерството на външните работи, доктор по история и следовател на историята на Българската православна църква; проф. Иван Илчев – бивш ректор на СУ „Св. Климент Охридски“, известен български общественик и историк; доц. Даниел Вачков – директор на Института за исторически изследвания към БАН; проф. Кирил Топалов – посланик на България във Ватикана, известен писател и преподавател по Българска възрожденска литература; доц. д-р Бони Петрунова – археолог и директор на Националния исторически музей.\r\nПредседателят на комисията проф. Ангел Димитров коментира, че предстоят тежки разговори с колегите им от Македония. „Техният състав на комисията е подбран така, че да даде шанс за нормално развитие на разговорите. От наша страна ние ще демонстрираме тази добронамереност, която е залегнала в договора за добросъседство, но професионалната добронамереност зависи от научните критерии, към които смятаме да се придържаме“, коментира Димитров и увери правителството, че комисията ще направи всичко възможно да защити интересите на България и да улесни приложението на договора в частта, която е важна за формиране на ново поколение в Република Македония.\r\nПървата среща на комисиите по историческите и образователните въпроси на България и Македония ще се състои в София. А до провеждането ѝ след около месец и половина ще тече подготовка по издаване на правилата на самата комисия.\r\nЦветилена СИМЕОНОВА", "date": "2018.05.10", "title": "Правителството одобри състава на комисията, която да обсъжда и решава исторически и образователни въпроси с Република Македония (ОБЗОР)"}
{"url": "http://www.focus-news.net/news/2018/05/10/2520018/daily-express-prizovavat-tereza-mey-da-udalzhi-prehodniya-period-za-da-reshi-problema-s-mitnicheskiya-sayuz.html", "text": "Призовават Тереза Мей да удължи преходния период за да реши проблема с митническия съюз, пише британското консервативно издание  Daily Express.\r\nПолитически фигури, включително министърът на околната среда Майкъл Гоув и бившият началник на кабинета на премиера Ник Тимъти призовават Тереза Мей да се откаже от предпочитаното от нея „митническо партньорство“ за  сметка на митническо споразумение, което максимално да улесни споразумението за митниците.\r\nСпоред тях е добре да се удължи преходния период, за да се постигне приемливо споразумение, което сегашните срокове не позволяват.\r\nБившият образователен министър Ник Боулс казва: „Решението се намира във внимателно и подробно развиване на нова система на митническо сътрудничество, която се основава на възможностите на новите технологиите – така нареченото „максимално улеснение“. Юлиян Марков", "date": "2018.05.10", "title": "Daily Express: Призовават Тереза Мей да удължи преходния период за да реши проблема с митническия съюз"}
{"url": "http://www.focus-news.net/news/2018/05/10/2520019/evening-standard-sar-aleks-fergyusan-e-izveden-ot-intenzivnoto-otdelenie.html", "text": "Сър Алекс Фергюсън е изведен от интензивното отделение след направената му  операция по повод на мозъчен кръвоизлив, съобщават от бившия му клуб Манчестър Юнайтед , цитирани от лондонският вестник  Evening Standard.\r\nВ публикация направена в социалната мрежа „Туитър“ от клуба пишат: „Сър Алекс не се нуждае повече от интензивни грижи и ще продължи рехабилитацията си в болницата. Семейството му е трогнато от подкрепата и благопожеланията, но продължава  да умолява за запазване на семейната неприкосновеност, която е ключова в следващата фаза на възстановяването“.\r\nФутболният свят се обедини в подкрепата си за 76-годишния бивш мениджър след неговата операция, като фенове, бивши и настоящи футболисти и мениджъри му изпратиха множество послания за бързо възстановяване.  Юлиян Марков", "date": "2018.05.10", "title": "Evening Standard: Сър Алекс Фергюсън е изведен от интензивното отделение"}
{"url": "http://www.focus-news.net/news/2018/05/10/2520013/rossiyskaya-gazeta-donald-tramp-ne-iska-mir.html", "text": "Доналд Тръмп не иска мир. С това заглавие излиза руското електронно издание „Российская газета“.\r\nСпоред изданието, което се опира на западни медии опити да разубедят Доналд Тръмп от разваляне на иранската сделка са направили не само „умерените съветници, но и държавният секретар Майк Помпео и съветникът по националната сигурност Джон Болтън, които се ползват с репутация на ястреби.  Те са се опитали да убедят президента, че тази стъпка ще увеличи напрежението между САЩ и света. Що се отнася до санкциите срещу Техеран, те ще бъдат въведени след не по-рано от три месеца, тъй като изискват съгласието на Конгреса, където ще срещне острата съпротива на демократите.\r\nДругите страни,участници в сделката с Иран също критикуват Доналд Тръмп, като изразяват опасения, че неговото решение ще доведе до нова ескалация на напрежението в Близкия изток. Според експерти новите санкции, които има намерение да наложи Тръмп непременно ще ударят по европейските банки и корпорации, които са създали договорни отношения с ирански партньори. Става дума най-вече за авиоконцерна  „Ербъс“, който има многомилиардно споразумение с Ислямската република.\r\nИзданието пише, че Иран вероятно няма да тръгне към сключване на нова сделка, която сериозно би накърнила интересите му , а в случай на окончателно разваляне на споразумението ще започне отново да обогатява уран и ще възобнови ядрената си програма.  Юлиян Марков", "date": "2018.05.10", "title": "Российская газета: Доналд Тръмп не иска мир"}
{"url": "http://www.focus-news.net/news/2018/05/10/2520016/the-guardian-tereza-mey-e-prinudena-da-se-saobrazi-s-vota-na-deputatite-za-edinniya-evropeyski-pazar.html", "text": "Тереза Мей е принудена да се съобрази с вота на депутатите за Единния европейски пазар след неочаквано поражение в Камарата на лордовете, пише британският вестник The Guardian.\r\nСтратегията на британския премиер и на лидера на лейбъристите Джереми Корбин претърпя пълен провал, пише изданието.\r\nНесъгласните с партийната позиция лейбъристи дават възможност на депутатите от Камарата на общините, след като 83 лейбъристи гласуваха  противоположно на решението на партийното ръководство.\r\nПоправките трябва да бъдат гласувани от Долната камара другата седмица. Според гласувалите Европейското икономическо пространство осигурява сделки в областта на услуги като търговия, туризъм, транспорт, комуникации, финансови услуги и въздушното пространство, които общо биха донесли приход от 14 милиарда паунда.\r\n„Митническият съюз ще облагодетелства само нашите съседи без Европейското икономическо пространство ще навреди на нашия експорт“, казва Лорд Алли\r\nОт Министерството  по напускане на Европейския съюз казват: “ Референдумът беше вот, който настоява да поемем контрола над нашите  граници, закони и пари. Членството в Европейското икономическо пространство означава, че ще трябва да прилагаме европейското законодателство изцяло, без да имаме право да участваме във формулирането му и това ще означава да продължи свободното движение. Трябва да имаме всичко това предвид при взимане на решението“. Юлиян Марков", "date": "2018.05.10", "title": "The Guardian: Тереза Мей е принудена да се съобрази с вота на депутатите за Единния европейски пазар"}
{"url": "http://www.focus-news.net/news/2018/05/10/2520021/pregled-na-osnovnite-temi-v-ruskiya-pechat-agentsiya-fokus.html", "text": "Охраната на президента Владимир Путин отстранява грубо от пътя му към паметника на Незнайния войн ветеран от Втората световна война, пише вестник „Московский комсомолец“.\r\nИнцидентът става, когато след празничния парад президентът се отправя към Александровската градина, където се намира паметника на Незнайния войн. Ветеран от Войната се оказва на пътя на Владимир Путин и охраната му рязко го избутва в страни.\r\nПутин обаче реагира адекватно на неприятната ситуация , като отива сам при ветерана, подава му ръка и му предлага да идат заедно да поднесат цветя на паметника на Незнайния войн.\r\n***Специалният представител на САЩ по въпросите за Украйна Кърт Волкър заявява, че Крим ще бъде върнат на Украйна, пише руският ежедневник “Правда“.\r\nТой изразява увереност, че Русия ще върне полуострова, така както е върнала независимостта на балтийските страни.\r\n„Страните от Балтика бяха окупирани в продължение на десетки години, но после всичко се променило“, заявява Волкър.\r\nВ статията се представят резултатите от проведено в Крим широообхватно социологическо проучване, в което са били зададени множество въпроси, включително за националната идентичност на населението, проведено преди две години, от което се вижда, че жителите на полуострова се идентифицират преди всичко по регионален признак (като кримчани), повече отколкото като руснаци, което експертите обясняват с трансформацията на гражданската идентичност, но много малък процент се определят като украинци.\r\n***САЩ се готвят да въведат допълнителни санкции срещу Иран, заявява говорителят на Белия дом Сара Сандърс, цитирана от руския вестник  „Известия“.\r\n„Ние се готвим да въведем допълнителни санкции, което може да стане още следващата седмица“, казва Сандърс.\r\nБелият дом по-рано намеква за въвеждане на допълнителни санкции срещу Иран заради това, че според американските власти Иран се занимава с обогатяване на уран и създаване на ядрено оръжие, заобикаляйки ядреното споразумение.\r\nИзданието напомня, че на 8 май Доналд Тръмп  обяви излизането на САЩ от иранското ядрено споразумение и възобнови санкциите срещу Иран, които до сега бяха замразени и се разглеждаха на всеки шест месеца.\r\n***Доналд Тръмп не иска мир. С това заглавие излиза руското електронно издание „Российская газета“.\r\nСпоред изданието, което се опира на западни медии опити да разубедят Доналд Тръмп от разваляне на иранската сделка са направили не само „умерените съветници, но и държавният секретар Майк Помпео и съветникът по националната сигурност Джон Болтън, които се ползват с репутация на ястреби.  Те са се опитали да убедят президента, че тази стъпка ще увеличи напрежението между САЩ и света. Що се отнася до санкциите срещу Техеран, те ще бъдат въведени след не по-рано от три месеца, тъй като изискват съгласието на Конгреса, където ще срещне острата съпротива на демократите.\r\nДругите страни,участници в сделката с Иран също критикуват Доналд Тръмп, като изразяват опасения, че неговото решение ще доведе до нова ескалация на напрежението в Близкия изток. Според експерти новите санкции, които има намерение да наложи Тръмп непременно ще ударят по европейските банки и корпорации, които са създали договорни отношения с ирански партньори. Става дума най-вече за авиоконцерна  „Ербъс“, който има многомилиардно споразумение с Ислямската република.\r\nИзданието пише, че Иран вероятно няма да тръгне към сключване на нова сделка, която сериозно би накърнила интересите му , а в случай на окончателно разваляне на споразумението ще започне отново да обогатява уран и ще възобнови ядрената си програма.", "date": "2018.05.10", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/05/10/2520022/pregled-na-osnovnite-temi-v-britanskiya-pechat-agentsiya-fokus.html", "text": "Тереза Мей е принудена да се съобрази с вота на депутатите за Единния европейски пазар след неочаквано поражение в Камарата на лордовете, пише британският вестник The Guardian.\r\nСтратегията на британския премиер и на лидера на лейбъристите Джереми Корбин претърпя пълен провал, пише изданието.\r\nНесъгласните с партийната позиция лейбъристи дават възможност на депутатите от Камарата на общините, след като 83 лейбъристи гласуваха  противоположно на решението на партийното ръководство.\r\nПоправките трябва да бъдат гласувани от Долната камара другата седмица. Според гласувалите Европейското икономическо пространство осигурява сделки в областта на услуги като търговия, туризъм, транспорт, комуникации, финансови услуги и въздушното пространство, които общо биха донесли приход от 14 милиарда паунда.\r\n„Митническият съюз ще облагодетелства само нашите съседи без Европейското икономическо пространство ще навреди на нашия експорт“, казва Лорд Алли\r\nОт Министерството  по напускане на Европейския съюз казват: “ Референдумът беше вот, който настоява да поемем контрола над нашите  граници, закони и пари. Членството в Европейското икономическо пространство означава, че ще трябва да прилагаме европейското законодателство изцяло, без да имаме право да участваме във формулирането му и това ще означава да продължи свободното движение. Трябва да имаме всичко това предвид при взимане на решението“.\r\n***Призовават Тереза Мей да удължи преходния период за да реши проблема с митническия съюз, пише британското консервативно издание  Daily Express.\r\nПолитически фигури, включително министърът на околната среда Майкъл Гоув и бившият началник на кабинета на премиера Ник Тимъти призовават Тереза Мей да се откаже от предпочитаното от нея „митническо партньорство“ за  сметка на митническо споразумение, което максимално да улесни споразумението за митниците.\r\nСпоред тях е добре да се удължи преходния период, за да се постигне приемливо споразумение, което сегашните срокове не позволяват.\r\nБившият образователен министър Ник Боулс казва: „Решението се намира във внимателно и подробно развиване на нова система на митническо сътрудничество, която се основава на възможностите на новите технологиите – така нареченото „максимално улеснение“.\r\n***Сър Алекс Фергюсън е изведен от интензивното отделение след направената му  операция по повод на мозъчен кръвоизлив, съобщават от бившия му клуб Манчестър Юнайтед , цитирани от лондонският вестник  Evening Standard.\r\nВ публикация направена в социалната мрежа „Туитър“ от клуба пишат: „Сър Алекс не се нуждае повече от интензивни грижи и ще продължи рехабилитацията си в болницата. Семейството му е трогнато от подкрепата и благопожеланията, но продължава  да умолява за запазване на семейната неприкосновеност, която е ключова в следващата фаза на възстановяването“.\r\nФутболният свят се обедини в подкрепата си за 76-годишния бивш мениджър след неговата операция, като фенове, бивши и настоящи футболисти и мениджъри му изпратиха множество послания за бързо възстановяване.", "date": "2018.05.10", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/10/2520026/chetirima-dushi-postradaha-sled-kato-avtobus-ot-stolichniya-gradski-transport-se-blasna-v-stalb-obzor.html", "text": "Четирима души пострадаха, след като автобус от столичния градски транспорт се блъсна в стълб. Инцидентът стана вечерта на 9 май в района булевардите \"Ген. Едуард И. Тотлебен\" и „Цар Борис III“. Автобусът се е движел по линия №74. Катастрофата затрудни движението в пътния участък, а движението на трамваите бе за кратко преустановено. В района се образува задръстване. \r\nПострадалите бяха транспортирани в Спешното отделение на УМБАЛСМ „Н. И. Пирогов“. От пресцентъра на болничното заведение уточниха, че трима от пострадалите са пътували в автобуса, а един е бил на спирката. Там им се направиха прегледи за уточняване на здравословното им състояние.", "date": "2018.05.10", "title": "Четирима души пострадаха, след като автобус от столичния градски транспорт се блъсна в стълб (ОБЗОР)"}
{"url": "http://www.focus-news.net/news/2018/05/10/2520025/pregled-na-mezhdunarodnite-novini-do-6-chasa-agentsiya-fokus.html", "text": "Испанското правителство успешно блокира втория опит за избирането на Карлес Пучдемон, който се намира в изгнание в Германия,  за регионален лидер от каталунския парламент в негово отсъствие.\r\nИспанското правителство атакува пред Конституционния съд приетият наскоро закон от парламента на Каталуния, който разрешаваше регионалния лидер да бъде избран без да присъства в залата по време на гласуването.\r\nСъдът обяви своето решение в сряда вечерта, което  гласи, че „приема възражениата на правителството“ и суспендира действието на закона.\r\nПривържениците на Пучдемон в парламента все пак заявяват, че ако не успеят с неговата кандидатура, ще назначат друг лидер, с което да сложат край на директното управление наложено от Мадрид след непризнатия от испанската държава референдум за независимостта на Каталуния.\r\n***Саудитска Арабия е готова да компенсира петролния дефицит, ако санкциите ограничат иранския петролен износ, заявява министърът на енергетиката на кралството Хале ал Фалех в своя акаунт в социалната мрежа „Туитър“.\r\n„След излизането на САЩ от иранската ядрена сделка искам да потвърдя нашето намерение  да запазим стабилността на петролния пазар за благото на потребители и производители. Саудитска Арабия ще сътрудничи плътно с ключовите производители на петрол от ОПЕК и извън него, за да задоволят недостига на предлагане на световните пазари“, пише той.\r\nАл Фалех обещава в близките дни да проведе консултации с най-крупните  производители и потребители на петрол, отбелязвайки, че се намира в постоянна връзка по този въпрос с колегите си от Русия и САЩ.\r\n***Най-малко 11 души са убити, а повече от десет са ранени при експлозия на оживен пазар в град северно от столицата Могадишу.\r\n„Потвърдена е смъртта на 11 души и повече от десет са ранени при експлозията, която все още разследваме. Някои от пострадалите имат сериозни наранявания и са приети в болница“, заявява отговарящ за регионалната сигурност. Източниците, с които агенцията се е свързала не знаят дали става дума за самоубийствен атентат  или за задействане на взривно устройство от разстояние. \r\nНикоя група засега не е поела отговорност за експлозията но групировката „Шабааб“, свързана с „Ал Кайда“е известна с присъствието си в района. \r\n***Русия вижда в новите санкции на САЩ  срещу руски отбранителни структури желание за отмъщение за провала на ракетната атака в Сирия от 14 април, заявяват от Министерство на външните работи на Русия.\r\nКакто се отбелязва, формално САЩ се опитват да обвинят Русия в нарушение на американския закон, който забранява военно-техническото сътрудничество със Северна Корея, Иран и Сирия.\r\n„Всъщност  явно става дума за банално желание да си отмъстят за фиаското на ракетната атака срещу Сирийската Арабска република, извършени от САЩ, Великобритания и Франция в нарушение на международното право“, заявяват от Министерството.\r\nЗа това свидетелства включването на такива структури като 183 зенитен гвардейски полк и учебния център на зенитно-ракетните войски.“Очевидно, че те добре са инструктирали и обучили сирийската противовъздушна отбрана, свалили повечето от ракетите на западните агресори“, добавят от Министерството.\r\n***Десницата в Италия прави последен опит да състави правителство  заедно с популистите от „Пет звезди“.\r\nЛидерът на дясната Лига Матео Салвини заявява, че „ние имаме още работа по датите, по преговорния екип и въобще има още работа…или ще стигнем до споразумение или ще се обърнем отново към избирателите“\r\nМладият председател на „Пет звезди“ Луиджи ди Майо казва:\r\n„Ние ще седнем на масата и ще започнем разговори по проблемите на страната. След това ще говорим за имена“.\r\nСлед три кръга на консултации досега Италия върви към служебно правителство, назначено от президента и нови избори.\r\n***САЩ се готвят да въведат допълнителни санкции срещу Иран, заявява говорителят на Белия дом Сара Сандърс.\r\n„Ние се готвим да въведем допълнителни санкции, което може да стане още следващата седмица“, казва Сандърс.\r\nБелият дом по-рано намеква за въвеждане на допълнителни санкции срещу Иран заради това, че според американските власти Иран се занимава с обогатяване на уран и създаване на ядрено оръжие, заобикаляйки ядреното споразумение.\r\nИзданието напомня, че на 8 май Доналд Тръмп  обяви излизането на САЩ от иранското ядрено споразумение и възобнови санкциите срещу Иран, които до сега бяха замразени и се разглеждаха на всеки шест месеца.\r\n***Иран изстрелва около 20 ракети по израелски позиции на Голанските възвишения.\r\nНападението се потвърждава от източници от Израелската армия. Някои от ракетите са били прихванати от израелската противовъздушна отбрана. Атаката не е довела до жертви според армейски говорител .\r\nРакетите са изстреляни малко след полунощ от членове на бригадата“Ал Код“ на фронтовата линия срещу израелските позиции на Голанските възвишения.\r\nПо-късно Сирийската армия е обявила, че е прихванала израелски ракети насочени към Сирия.\r\n***Сър Алекс Фергюсън е изведен от интензивното отделение след направената му  операция по повод на мозъчен кръвоизлив, съобщават от бившия му клуб Манчестър Юнайтед .\r\nВ публикация направена в социалната мрежа „Туитър“ от клуба пишат: „Сър Алекс не се нуждае повече от интензивни грижи и ще продължи рехабилитацията си в болницата. Семейството му е трогнато от подкрепата и благопожеланията, но продължава  да умолява за запазване на семейната неприкосновеност, която е ключова в следващата фаза на възстановяването“.\r\nФутболният свят се обедини в подкрепата си за 76-годишния бивш мениджър след неговата операция, като фенове, бивши и настоящи футболисти и мениджъри му изпратиха множество послания за бързо възстановяване. \r\n***Десетки израелски ракети са изстреляни срещу Сирия, съобщават сирийските държавни медии.\r\nРакетите са поразили радарна инсталация и оръжеен склад в отговор на изстреляните по рано от ирански сили ракети по израелски граничен пост, разположен на Голанските възвишения. Този път стрелбата е била много по-интензивна, като  жители на Дамаск описват серия от експлозии, причинени от сирийската противовъздушна отбрана.\r\n„Зенитните системи бяха задействани срещу десетки израелски ракети, като  част от тях достигнаха целите си и беше унищожено радарно съоръжение, предават от сирийската държавна агенция САНА, цитирана от Reuters.\r\nИзраел отказва коментар по повод на нападението.", "date": "2018.05.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/10/2520024/tass-rusiya-vinagi-shte-tseni-prinosa-na-sayuznitsite-za-razgroma-na-fashizma.html", "text": "Посланикът на Руската федерация в САЩ Анатолий Антонов заявява, че Русия винаги ще цени приноса на съюзниците за разгрома на фашизма на прием в посолството във ВашингтонTACC.\r\n„Ние дълбоко ценим приноса на всички съюзници от коалицията в общата борба против фашизма. Така е било, е и ще бъде“, казва Антонов.\r\n„За нас победата над нацизма никога няма да бъде история от христоматията. Тя е жива, бие в нашите сърца. Паметта за безсмъртния подвиг е свещена. На олтара на победата са принесени 27 милиона животи на руснаци, украинци, белоруси и казахи, узбеки и арменци, грузинци и азербайджанци, молдовци и киргизи, таджики и туркмени, прибалтийци и представители на другите народи на СССР“, продължава Антонов\r\n„Ако не беше безпримерното мъжество, издръжливост и любов към родината на нашите фронтоваци, партизани и труженици в тила, то светът днес би бил съвършено различен. Ние знаем от запазените документи на нацистката партия и фашистката държава каква жестока  съдба е била готвена за многонационалния съветски народ- робски труд, депортация и физическо унищожение.. Но нашите бащи, дядовци и прадядовци устояха. Те спасиха отечеството, съкрушиха поробителите на Европа, донесоха на народите й независимост, дадоха право на мирен живот и процъвтяване на своите деца и внуци – всички ние. Затова ние имаме към тях неизплатим дълг. Завинаги“, завършва Антонов.  Юлиян Марков", "date": "2018.05.10", "title": "ТАСС: Русия винаги ще цени приноса на съюзниците за разгрома на фашизма"}
{"url": "http://www.focus-news.net/news/2018/05/10/2520028/ria-novosti-avtomobilnata-chast-na-krimskiya-most-e-zavarshena.html", "text": "Автомобилната част на Кримския мост е завършена, предава РИА Новости.\r\nКомпанията-изпълнител е завършила първия етап от изграждането на моста, като това е станало в съкратени срокове – вместо декември  2018 година, автомобилното трасе ще бъде готово към края на май. Паралелно продължава изграждането на железопътната част  от моста.\r\nПреди изграждането на моста връзката на жителите на Крим с континенталната част на Русия се осъществяваше с фериботи или по въздуха, тъй като пътуването през Украйна е практически невъзможно. Юлиян Марков", "date": "2018.05.10", "title": "РИА Новости: Автомобилната част на Кримския мост е завършена"}
{"url": "http://www.focus-news.net/news/2018/05/10/2520029/aktualna-patna-obstanovka.html", "text": "Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Това съобщиха от пресцентъра на Агенция „Пътна инфраструктура” (АПИ). Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите: \r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 20.05.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nДвижението по АМ \"Хемус\" от км 41+550 до км 42+800 в посока София в тунел Ечемишка ще бъде затворена лява тръба посока София, движението ще се осъществява в дясна тунелна тръба двупосочно. Срок от 10:00 до 17:00 на 10.05.2018 г.\r\nОбласт Варна: Движението от км 402+000 до км 402+100 /съоръжение Девня/ се осъществява с повишено внимание поради ръчно профилиране на банкети. Движението в района се регулира от сигналисти. Срок до 11.05.2018 г.\r\nАМ „Струма“: \r\nОбласт Перник:\r\nДвижението в участъка от км 30+353 до км 33+252 посока София е в активна и изпреварващата лента поради ремонтни дейности. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nДвижението по АМ „Струма“ в участъка от пътен възел „Долна Диканя\" до пътен възел „Дупница\" от км 36+890 до км 50+780 е ограничено поради подмяна на дилатационни фуги на виадукт при км 46+150.\r\nОбходен маршрут посока София: От  пътен възел „Дупница - Север\", км 51+200, движението се отбива по път I-1, връзка с. Тополница, връзка с. Делян, връзка с. Дрен, през с. Долна  Диканя и при п.в. Долна Диканя,  км 37+160, се включва в АМ „Струма\". Срок до 21.06.2018 г.\r\nОбласт Кюстендил:\r\nДвижението в участъка от км 61+320 до км 59+800 посока София се осъществява с повишено внимание поради ремонтни дейности. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 10.05.2018 г.\r\nДвижението от пътен възел „Дупница-Север“ при 51-ви км до п. в. „Долна Диканя“ при 36-ти км се ограничава в платното за София поради ремонт на дилатационна фуга при 46-ти километър. Движението в посока Дупница е без промяна.\r\nОбходен маршрут: трафикът за София ще се пренасочва при п. в. „Дупница-Север“ по път I-1 София-Кулата и при п. в. „Долна Диканя“ движението се включва отново в АМ „Струма“. Срок до 11.05.2018 г. \r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица\" в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Черно море“: Движението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nВъведени ограничения по основните пътни направления: \r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението в участъка Белотинци – Сумер от км 73+542 до км 125+450 се осъществява двупосочно в една лента поради ръчно и машинно косене на тревни площи. Движението се регулира от сигналисти. Срок до 14.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 14.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n\tОбласт Благоевград: Движението по път I-1 /E-79/ София – Кулата в участъка от гр. Кресна до гр. Сандански от км 397+000 до км 423+000 се осъществява с повишено внимание поради полагане на маркировка. Срок до 10.05.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Пиргово – разклон Тръстеник от км 17+000 до км 21+000 се осъществява с повишено внимание поради частични ремонтни дейности на асфалтовата настилка. Движението се регулира от сигналисти. Срок до 10.05.2018 г.\r\nОбласт Велико Търново: \r\nДвижението по път І-5 П.Тръмбеш – В. Търново – Габрово в участъка от км 65+2 до км 115+3 се осъществява в една лента поради частични ремонтни дейности. Движението се регулира от сигналисти. Срок до 11.05.2018 г.\r\nОбласт Хасково: \r\nНа път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 11.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение в една лента по път I-5/Е85 сп. Джебел - п.в.Кирково - граница Гърция в участъка р-н с. Седлари - р-н с. Загорско от км 355+885 до км 356+113 поради извършване на строително ремонтни дейности по възстановяването на дилатационна фуга на мост над р. Джебелска. Срок до 12.05.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 13.05.2018г.\r\nОбласт Кюстендил: Движението по път І-6 Кюстендил - Перник в участъка Ябълково – Драгомирово от км 32+000 до км 40+860 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 11.05.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: \r\nДвижението в участъка от км 287+000 до км 288+000 от разклон Бояново до разклон Кирилово се осъществява двупосочно в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 11.05.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\n Движението в участъка Кранево – Варна от км 83+200 до км 100+100 се осъществява с повишено внимание поради косене на тревни площи. Движението в района се регулира от сигналисти. Срок до 11.05.2018 г.\r\nОбласт Бургас: \r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 21.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път I-9 в участъка Слънчев бряг – Ахелой от км 205+00 до км 208+000 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\n- движението по път I-9 в участъка Поморие – Сарафово от км 222+000 до км 224+900 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г.\r\nСъстояние на републиканската пътна мрежа:  \r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: Движението по път II-99 в участъка Крайморие - Росенец от км 4+000 до км 5+000 се извършва с повишено внимание поради почистване на окопи. Организацията на движение е сигнализирана с пътни знаци и регулировчици. Срок до 10.05.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 10.05.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос” почистване на окопи и попълване на банкети. Организацията на движение е сигнализирана с пътни знаци.Срок до 10.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-5392: Движението по път III-5392 от км 0+000 до км 4+000 в участъка Винарско – Кръстина се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 10.05.2018 г.\r\n Път III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 от км 11+130 до км 13+000 в участъка Деспред – п.в.Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-2901:Движението по път III-2901 от км 10+392 /кръстовище Николаевка/ до км 0+000 /Аксаково/ се осъществява с повишено внимание поради ремонтни дейности на асфалтовата настилка.Движението в района се регулира от сигналисти. Срок до 11.05.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.;\r\nПът II-403: Движението по път III-403 Mалки Вършец – Крамолин в участъка от км 14+000 до км 21+000 се осъществява с повишено внимание поради изсичане на храсти и подравняване на банкети. Срок до 15.05.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движение с повишено внимание по път II-62 от разклона за с. Ямен до разклона за с. Мърводол от км 15+000 до км 17+000 поради извършване на машинно подравняване на банкети. Сигнализирано с пътни знаци. Срок до 10.05.2018 г.\r\nПът ІІІ-107: Движение в една лента в района на Рилски манастир от км 27+600 до км 27+800, поради свличане на скални маси. Регулирано е с пътни знаци. Срок до 11.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 72+405 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.;\r\nПът II-35: Движението по път II-35 Плевен – Кърнаре в град Троян от км 72+405 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът III-1022: Движението по път ІІІ-1022 Бели Мел – Мартиново от км 0+000 до 18+000 км се осъществява двупосочно в една лента поради почистване на пътната настилка от инертни материали. Срок до 14.05.2018 г. \r\nПът III-1024: Движението по път ІІІ-1024 Георги Дамяново – Дълги дел от км 0+000 до 22+000 км се осъществява двупосочно в една лента поради почистване на пътната настилка от инертни материали. Срок до 14.05.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът ІІІ-843: Движението по път ІІІ-843 Велинград – Сърница се осъществява в една лента от км 10+000 до км 21+000, чрез поетапно затваряне на лява и дясна лента за движение поради частични ремонтни дейности на асфалтовата настилка. Срок до 11.05.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Перник – Трън в района на гр. Брезник от км 20+000 до км 22+000 се осъществява в свободната лента спрямо поставената сигнализация поради полагане на хоризонтална маркировка. Срок до 11.05.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът II-63: Движение в една лента по път II-63 Трън – Стрезимировци от км 54+000 до км 65+000 в участъка след отклонението за с.Туроковци до Стрезимировци поради ремонтни дейности на асфалтовата настилка. Водачите на МПС да се движат със съобразена скорост в свободната лента. Участъка е сигнализиран с пътни знаци. Срок до 11.05.2018 г.\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.;\r\nПът ІІІ-1031: Движението по път III-1031 Роман – Червен бряг в района на с. Реселец от км 15+000 до км 20+000 се осъществява в едната лента поради частични ремонтни дейности на асфалтовата настилка. Срок до 10.05.2018 г.;\r\nПът ІІІ-3004: Движението по път III-3004 Опанец – Оряховица в участъка Опанец – Тръстеник от км 0+400 до км 13+600 се осъществява в една лента поради частични ремонтни дейности на асфалтовата настилка. Срок до 12.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 11.05.2018 г.\r\nПът II-18: Движението по път II-18 Казичене - АМ \"Тракия\" /Софийски околовръстен път/ от км 34+513.34 до км 35+577 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок 11.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движение в една лента в района на с. Мирово - граница гр. Пловдив от км 112+000 до км 117+000 поради извършване на частични ремонтни дейности на асфалтова настилка. Движението в района се регулира от сигналисти. Срок до 11.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5308: Движението по път III-5308 в участъка Калчево – Ст. Караджово от км 0+000 до км 24+600 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 11.05.1018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.10", "title": "Актуална пътна обстановка"}
{"url": "http://www.focus-news.net/news/2018/05/10/2520032/nimh-shte-ima-kratkotrayni-valezhi-na-mesta-v-sledobednite-chasove-intenzivni-maksimalnite-temperaturi-shte-sa-mezhdu-17-i-22.html", "text": "Днес, още преди обяд в много райони ще започне да се развива купеста и купесто-дъждовна облачност. Ще има краткотрайни валежи, след обяд и привечер на места в югозападната половина от страната ще са интензивни и придружени с гръмотевици. Ще има условия за градушки. Вятърът ще е умерен от север-североизток и с него ще нахлува хладен въздух. Максималните температури ще са между 17° и 22°, в София – около 19°.\r\nТова съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ) към Българската академия на науките (БАН).     \r\nАтмосферното налягане остава по-ниско от средното за май, но през деня ще се повишава.   \r\nПо Черноморието ще е облачно с превалявания от дъжд. Около и след обяд по южното крайбрежие ще има краткотрайни валежи с гръмотевици. Ще духа слаб до умерен вятър от север-североизток. Максималните температури на въздуха ще са 17-19°. Температурата на морската вода е 18-19°. Вълнението на морето ще е 1-2 бала.\r\nВ планините облачността ще е значителна, ще има краткотрайни валежи, на места след обяд и вечерта в масивите от Югозападна България ще са интензивни и придружени с гръмотевични бури. Ще духа умерен, временно силен северен вятър. Максималната температура на височина 1200 метра ще е около 11°, на 2000 – около 7°.", "date": "2018.05.10", "title": "НИМХ: Ще има краткотрайни валежи, на места в следобедните часове интензивни - максималните температури ще са между 17° и 22°"}
{"url": "http://www.focus-news.net/news/2018/05/10/2520030/predstoyashti-sabitiya-v-stranata-za-10-may-agentsiya-fokus.html", "text": "*** \r\nОт 14.00 часа в Гербовата зала на „Дондуков“ 2 президентът Румен Радев ще удостои с висши държавни отличия учени със заслуги в областта на медицината, на образованието и на културата. \r\n*** \r\nОт 9.00 часа ще се проведе заседание на Народното събрание.\r\n*** \r\nВ 9.00 часа в сградата на Народното събрание вицепремиерът Валери Симеонов ще проведе среща с ръководството на ГЕРБ, за да ги запознае с внесените предложения за промени в Закона за хазарта, Закона за здравето (свързани с тютюнопушенето), Закона за устройството на територията, Закона за местните данъци и такси (свързани с дейността на апартхотелите), Закона за вредите от шума в околната среда и други. В 11.00 часа ще започнат разговорите с ръководството на ПГ „БСП за България“. \r\n*** \r\nОт 9.30 часа в заседателната сграда на Висшия съдебен съвет (ул. „Екзарх Йосиф“ 12) ще се проведе заседание на пленума на ВСС. \r\n*** \r\nОт 9.30 часа в IV състав на Специализирания наказателен съд ще се гледа делото срещу Ценко Ч., Мартин Ч., Иван Д. и др., обвинени за организиране и ръководене на организирана престъпна група. \r\n*** \r\nОт 9.30 часа в VI състав на Специализирания наказателен съд ще се гледа делото срещу Даниел М. и Христо А., обвинени в престъпление по служба. \r\n*** \r\nОт 10.00 часа в Зала 8 НДК ще бъде открит форума „Толерантността на Западните Балкани: ключ към Европа“. В него ще участват Цветан Цветанов, министърът на Българското председателство на Съвета на ЕС Лиляна Павлова и евродепутатите Асим Адемов и Андрей Ковачев.\r\n*** \r\nОт 10.00 часа в XII състав на Специализирания наказателен съд ще се гледа делото срещу Младен М., Мария Т., Полина Т. и др., обвинени в образуване и ръководене на организирана престъпна група. \r\n*** \r\nОт 10.00 часа в салона на Националния археологически институт с музей – БАН ще се проведе честването на 70-годишния юбилей от създаването на Института за литература – БАН.\r\n*** \r\nОт 10.00 часа в VIII състав на Специализирания наказателен съд ще се гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група. \r\n*** \r\nОт 10.00 часа в II състав на Специализирания наказателен съд ще се гледа делото срещу Божидар К., Иван Т., Георги И. и др., обвинени в организиране и ръководене на организирана престъпна група. \r\n*** \r\nОт 10.00 часа кметът на София Йорданка Фандъкова ще посети Професионалната гимназия по транспорт и енергетика „Хенри Форд“ и ще присъства на представянето на новия учебен център по диагностика на електрически и конвенционални автомобили. \r\n*** \r\nОт 10.00 часа в голямата конферентна зала на УНСС ще бъде открит форумът „Кариера 2018“. В него ще участват ректорът на университета проф. д.ик.н. Стати Статев, Бисер Петков, министър на труда и социалната политика, и Кристиян Маджуров, председател на Студентския съвет.\r\n*** \r\nОт 10.00 часа в метростанция „Сердика“ с флашмоб стартира кампанията „Място за BG музика“, организирана от Музикаутор под патронажа на кмета на София Йорданка Фандъкова.\r\n*** \r\nОт 10.00 часа в корпус „Учебни работилници и лаборатории“ на ПГТЕ „Хенри Форд“ (ул. „Хайдут Сидер“ №8, кв. „Захарна фабрика“) министърът на образованието Красимир Вълчев ще открие „Учебен център по диагностика на електрически и конвенционални автомобили“ – Успешен модел за партньорство училище-бизнес.\r\n*** \r\nОт 11.00 часа в VII състав на Специализирания наказателен съд ще се гледа делото срещу Цветомил П., обвинен в организиране и ръководене на организирана престъпна група. \r\n*** \r\nОт 11.00 часа в XVII състав на Специализирания наказателен съд ще се гледа делото срещу Шабир Х. и Мухаммад Б., чл. 65 от НПК – молба за изменение на мярка за неотклонение. \r\n*** \r\nОт 11.00 часа в Големия салон на Централната сграда на БАН Кирило-Методиевският научен център (КМНЦ) ще отбележи празника на св.св. Кирил и Методий с академично тържество „Корени на българската духовност и знание“. На събитието ще присъстват председателят на БАН и делегацията на Македонската академия на науките и изкуствата, която ще пристигне в София за празника по покана на БАН. \r\n*** \r\nОт 11.00 часа в Националния пресклуб на БТА ще се проведе пресконференция, на която ще бъдат представени публично отговорите, получени по Закона за достъп до публична информация от Министерството на финансите и Национална агенция по приходите (НАП) и други институции, във връзка с допълнителни данни, които ГД „БОЕЦ“ са поискали по скандала с несъбрания Данък добавена стойност (ДДС) в размер на повече от 16 милиарда лева. \r\n*** \r\nОт 11.30 часа до 14.30 часа в заседателната зала на Представителството на Европейската комисия в София (ул. „Г.С. Раковски“ 124) ще се проведе кръгла маса на тема „Здравната култура на младите хора в политиките за устойчиво развитие“, организирана от Югозападния университет „Неофит Рилски“ и Академия за лидери.\r\n*** \r\nОт 11.30 часа в VI състав на Софийския градски съд ще бъде гледано искане за изменение на мярка от Мария В., обвинена за убийството на баща си в „Люлин“. \r\n*** \r\nОт 12.00 часа в залата на ет. 7 в МОН министърът на образованието и науката  Красимир Вълчев ще открие пресконференция, на която ще бъдат представени 11 национални научни програми, разработени от МОН със съдействието на научните организации и висшите училища в изпълнение на Националната стратегия за развитие на научните изследвания в Република България 2017-2030 . \r\n*** \r\nОт 13.00 часа в V състав на Специализирания наказателен съд ще се гледа делото срещу Мирослав В., Жи3вко И., Юлиан Д., Емил Б. и Емил Б., обвинени в организиране и ръководене на организирана престъпна група.\r\n*** \r\nОт 13.00 часа в XIX състав на Специализирания наказателен съд ще се гледа делото срещу Цветелин Ц., Владислав Н. и Светлин С., обвинени в организиране и ръководене на организирана престъпна група.\r\n*** \r\nОт 14.30 часа в сградата на Народното събрание на пл. „Княз Александър I“ №1, в зала 232 министърът на отбраната Красимир Каракачанов ще бъде изслушан в Комисията по отбрана по актуални въпроси на политиката за отбрана. \r\n*** \r\nОт 14.00 часа в ХVI състав на Специализирания наказателен съд ще се гледа делото срещу Добромир М., Георги А., Петър Я., Вътьо В. и Господин Д., обвинени в организиране и ръководене на организирана престъпна група.\r\n*** \r\nОт 16.00 часа в хотел „Маринела“ ще се проведе конференцията „Образование и бизнес: Региони“. \r\n*** \r\nОт 16.00 часа в залата на Института за икономически изследвания (ул. „Аксаков“ № 3) ще бъде представен сборникът „Последиците от европейската дългова криза върху икономическото развитие на България и Македония“. Изданието включва изследвания на учени от Българската академия на науките и Македонската академия на науките и изкуствата.  \r\n*** \r\nОт 18.00 часа в „Квадрат 500“ в зала 19 ще се проведе изложбата „Проф. Николай Майсторов и ученици“. \r\n*** \r\nОт 18.00 часа в Конферентната зала на Софийския университет „Св. Климент Охридски“ ще се състои официалното представяне на новата колективна монография на специалисти от Факултета по журналистика и масова комуникация на Алма матер „Управление на репутационни кризи“. Авторският екип е в състав Чавдар Христов, Боян Георгиев, Ина Бачева, Калин Калинов, Петър Кърджилов, Пламен Атанасов и Христина Славова. \r\n*** \r\nОт 18.00 часа в Големия салон на БАН (ул. „15 ноември“ № 1) писателят Антон Дончев ще представи романа „Балканвавилонци” от акад. Луан Старова. \r\n*** \r\nОт 18.00 часа в галерия „Академия“ ще бъде открита изложба-живопис на Иван Димов. \r\n*** \r\nОт 18.00 часа в галерията на Съюза на българските художници (ул. „Шипка“ 6, етаж 4) ще бъде открита изложба, посветена на 100 години от рождението на художника Найден Петков. \r\n*** \r\nОт 18.30 часа в галерията на Съюза на българските художници (ул. „Шипка“ 6, ет. 1) ще бъде открита изложбата „По грешките ще ме познаеш, време…“, посветена на 70-годишнината на художника и поета Георги Трифонов. \r\n*** \r\nОт 18.30 часа в хотел „Арена Ди Сердика“ (ул. „Будапеща“ 2-4) Столична община ще връчи за четвърта поредна година специалните призове „Скритото добро“ на официална церемония.\r\n*** \r\nОт 18.30 часа в „Червената къща „Андрей Николов\" ще се състои дебатът „Отношенията ЕС-Турция и човешките права”. \r\n*** \r\nОт 18.30 часа пред паметника на Алеко, на ъгъла на бул. „Витоша“ и „Патриарх Евтимий“ ще се проведе протест в защита на Национален парк „Пирин“.\r\n*** \r\nОт 19.00 часа в Литературен клуб „Перото“ ще се състои представянето на книгата „Малка книга за възстановителното правосъдие от Хауърд Зер. \r\n*** \r\nОт 19.00 часа в „Софийска опера и балет“ ще се състои спектакълът „Турнадот“. \r\n*** \r\nОт 19.30 часа на сцената на ДНК ще се състои пърформанс, обединяващ танц, изложба и концерт в едно - соловият спектакъл „Knusa“.\r\n*** \r\nОт 20.00 часа в зала 1 на НДК ще се състои премиерата на спектакъла „Amore”.\r\nреализиран благодарение на суперзвездата на руския балет и „Болшой Театър“ – Светлана Захарова. \r\n*** \r\nОт 20.00 часа в зала 11 на НДК (кино „Люмиер Лидл“) ще се състои стендъп комеди шоу – Schmuck for a Night с комедианта Омид Джалили. \r\n*** \r\nОт 20.00 часа в първия в България спортен център за ски и  сноуборд на закрито CARVE започва зимният сезон за ски и сноуборд. \r\n*** \r\nОт 10.00 часа в хотел „Приморец“ българският и турският бизнес ще обменят опит и добри практики на двустранен форум. Събитието е част от поредицата MySuccess.bg и се организира от списание ENTERPRISE, \"Индустриален и логистичен парк - Бургас\", с любезното съдействие на КРИБ - Бургас и Община Бургас.\r\n*** \r\nОт 11.00 часа в конферентна зала „Компас“ на хотел „България“ (ул. „Александровска” № 21) ще се проведе дискусия по Дейност 1 „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“ по Проект BG05SFOP001-1.002-0004 „Надграждане на Имотния регистър за интеграция с кадастралния регистър и предоставяне на допълнителни е-услуги”.\r\n***\r\n11.00 часа  Заседателната зала на Община Бургас ще се проведе пресконференция във връзка с провеждането на Европейското първенство по ветроходство клас 470. \r\n*** \r\n12.00 часа  в Заседателната зала на Община Бургас ще се проведе пресконференция „ Дни на Африка в България – Бургас“ с гостите на проекта: Yama Ndione и Fatou Diallo от Танцова компания DAMBALLAH  /Сенегал/ и  Sammy Kouyate /Гвинея/.\r\n*** \r\nОт 11.00 часа в зала „Варна“ в сградата на Общината ще се проведе пресконференция, свързана с Международния театрален фестивал „Варненско лято“. \r\n***\r\nОт 12.30 часа в зала 3 на хотел „Черно море“ ще се проведе церемонията „Младите хора и бъдещето“, на която ще бъдат връчени отличия на 10 варненски училища за активното им участие и принос за превенция на рисково поведение сред деца и млади хора.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Калина Пеева ще проведе приемна за граждани. \r\n*** \r\nОт 14.00 часа във фоайето пред зала „Варна“, Община Варна ще има официално посещение на посланика на Кралство Норвегия  Н. Пр. г-жа Лисе Николине Клевен Гревстад.\r\n*** \r\nОт 10.30 часа в зала 302 на Общината ще се проведе пресконференция за предстоящото XXII Старопланински събор „Балканфолк“ и съпътстващите го прояви. \r\n*** \r\nОт 11.30 часа в ИЗ „Рафаел Михайлов“ ще бъде открита изложбата „Старините на България“ - за 75-годишнината и 45 години творческа дейност на Светлозар Бояджиев – специалист по запазване на културното и историческо наследство. \r\n*** \r\nОт 17.00 часа в Голяма зала на Общината ще се проведе на дипломи на ученици от ЕГ „Проф. д-р Асен Златаров“. \r\n*** \r\nОт 18.00 часа в ХГ „Борис Денев“ ще бъде открита изложба на Никола Хаджитанев - илюстрации, гравюри и рисунки по литературни произведения и легенди. \r\n*** \r\nОт 19.00 часа в Летния театър ще се проведе официално откриване на XXII Старопланински събор „Балканфолк“. \r\n*** \r\nОт 14.00 часа в Младежкия дом ще се проведе лекция на тема „Наркотиците и законите в Република България” със съдействието на Детска педагогическа стая. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри / от 8 до 13 май/. \r\n*** \r\nОт 9.30 часа в ДГ № 20 ще се състои Куклен спектакъл „Синият таралеж“ на Държавен куклен театър „Дора Габе“.\r\n*** \r\nОт 11.30 часа в Народно читалище „Йордан Йовков – 1870 г.“, Детски отдел на библиотеката, ще се състои презентация „Гатанки ще ви задам, всеки да отгатне сам“. \r\n*** \r\nОт 13.00 часа в дискусионна зала „Изида“ на ет. 2 ще се проведе пресконференция във връзка с напредъка по проекта за водния сектор в града. \r\n*** \r\nОт 17.30 часа в дом-паметник „Йордан Йовков“ ще се проведе представяне на новата книга „101 мита от българската история“ – аудиториум.\r\n*** \r\nОт 18.00 часа в залата на Община град Добрич ще се проведе литературен конкурс на Езикова гимназия „Гео Милев“.\r\n*** \r\nОт 19.00 часа в Огледална зала „Нели Божкова“ ще се проведе Седмица на камерната музика с международно участие „Константин Илиев“ – Добрич 2018.\r\n*** \r\nОт 19.00 часа в Драматичен театър „Йордан Йовков“ ще се проведе Спектакъл „Двубой“ на Драматичен театър „Невена Коканова“ – Ямбол.\r\n*** \r\nОт 9.00 часа в двора на РСПБЗН – Кърджали и от 11.00 часа на стадиона в гр. Момчилград ще се проведат регионални състезания по пожаро-приложен спорт.\r\n*** \r\nОт 11.00 часа в заседателната зала на Община Мездра ще се проведе пресконференция по проекта за енергийно обновление на 13 многофамилни жилищни сгради в града. \r\n*** \r\nОт 14.00 часа пред блок „Здравец“ (ул. „Димитър Благоев“ № 8-10) ще се състои церемония по „Първа копка“ по проекта за енергийно обновление на 13 многофамилни жилищни сгради в града. \r\n*** \r\nОт 16.30 часа в галерия „Марин Гогев“ в кв. „Изток“ ще се проведе изложба на ученици от XI ОУ „Елин Пелин“. \r\n*** \r\nОт 18.30 часа в театралния салон на Обединен детски комплекс ще се рповеде благотворителен концерт на балетно студио „ИДА”, съвместно с Духов оркестър при ОК „Дворец на културата”. \r\n*** \r\nОт 19.00 часа в театрален салон „Георги Русев“ ще се състои постановката „ШЕМЕТ“ по Жан Жак Брикер и Морис Ласег.\r\n*** \r\nОт 10.30 часа в Пресклуба на БТА в Плевен ще се състои пресконференция на Плевенската филхармония. Тя ще бъде дадена от директора ѝ Любомир Дяковски и ще бъде свързана с предстоящата суперпродукция на операта \"Аида\" от Верди  в летен театър \"Кайлъка\" през юни в Плевен. \r\n*** \r\nОт 9.00 часа в зала „Триадица“ на хотел „Рамада Пловдив Тримонциум“ ще се състои официалното откриване на транснационалния семинар „RAISE UP“.\r\n***\r\nОт 10.00 часа в Малката конферентна зала на Дома на културата „Борис Христов ще се състои откриването на академична конференция на тема „Епископската базилика на Филипопол: проучвания и резултати (2015 – 2017)“.\r\n*** \r\nОт 11.00 часа срещу стълбите на Каменица (главната улица) ще се проведе акцията „В търсене на добрия човек”. \r\n***\r\nВ 11.00 часа в зала 1 на Апелативния съд ще се проведе заседание по делото, образувано по жалби на подсъдимата Катя Лерца и на частните обвинители срещу присъда на Окръжен съд – Пловдив, с която Лерца. е  призната за виновна в това, че при управление на автомобил е блъснала и е причинила смъртта на полицейски служител. \r\n***\r\nОт 18.30 часа в Залите за съвременно изкуство \"Баня Старинна\"ще се проведе концерт „ Пътешествие на звуците: Магическа Персия“ в рамките на изложбата„От Андалусия до Ориента: среща на цивилизации“. \r\n*** \r\nОт 19.30 часа на ул. „Княз Александър I-ви“ 53 ще се събират подписи в защита на Национален парк Пирин и Черноморието. \r\n***\r\nОт 11.00 часа в зала 308 на Община Разград ще бъде дадена пресконференция във връзка с конкурса „Да на красотата“.\r\n*** \r\nОт 11.00 часа в Историческия музей търговският съветник към Посолството на Китай в София Яо Чаоин ще се срещне с ученици и студенти, пред които ще разясни възможностите за кандидатстване и получаване на стипендии в китайски университети. \r\n*** \r\nОт 12.00 часа пред Доходно здание ще бъде официалното откриване на „Уикенд туризъм“ 2018. \r\n*** \r\nОт 18.30 часа в салона на ПБНЧ „Еленка и Кирил Д. Аврамови – 1856” ще бъде представена  „Веселите уиндзорки” от Уилям Шекспир – постановка на Драматичния театър при ПБНЧ „Еленка и Кирил Д. Аврамови – 1856”. \r\n*** \r\nОт 17.30 часа при Стария бряст ще се събират подписи в защита на Национален парк Пирин и Черноморието. \r\n***\r\nОт 10.00 часа Регионална библиотека „Николай Вранчев“-Смолян ще се проведе кръгла маса „Обществени библиотеки и образованието – точки на пресичане“. Връчване на годишните награди „Библиотекар на годината“ и „Библиотека на годината“ за област Смолян.\r\n***\r\nОт 14.00 часа в Сесийната зала на Община Смолян, Общински съвет – Смолян ще проведе редовното си заседание.\r\n***\r\nОт 14.00 часа в НЧ „Балкански просветител-1871“ ще се проведе „Децата на Райково пеят, танцуват, рисуват и стихове римуват“ – конкурс за лично творчество на талантливите деца от 1-ви до 4-ти клас при ОУ „Проф. д-р Асен Златаров“.\r\n*** \r\nОт 15.00 часа Областна Дирекция на МВР Смолян, РДТ „Николай Хайтов“ – Зала 1 -Провеждане на заключително мероприятие по програма – състезание – викторина под наслов „Ваканция здравей! Да играем безопасно“ с участието на деца от пети клас, учащи в учебни заведения, намиращи се на територията на Община Смолян.\r\n***\r\nОт 16.00 часа Държавен архив Смолян – изложбена зала, НЧ „Христо Ботев-1871“ – Смолян-Фотоизложба на младите фотолюбители от фотоклуб „Смолян през погледа на младите фотографи“. Съвместна инициатива на фотоклуба при читалище „Христо Ботев-1871“ – Смолян и Държавен архив Смолян.\r\n*** \r\nОт 10.00 часа в зала „П. Р. Славейков“ в сградата на Община Стара Загора ще се проведе среща с участието на държавните органи, местната администрация, здравни и учебни заведения, и представители на местния бизнес в областта за разясняване на предстоящото влизане в сила на Общия регламент за защита на данните – General Data Protection Regulation (GDRP). \r\n***\r\nОт 10.00 часа в зала 203 на общината ще се проведе брифинг, посветен на 11 май- Ден на Шумен.\r\n***\r\nОт 16.00 часа в заседателна зала на ДКТ „Васил Друмев“ ще бъде дадена пресконференция.\r\n*** \r\nОт 10.00 часа в кметството на селото с подредничеството на Надежда Чакърова-Николова – обществен посредник на територията на община Стара Загора ще се проведе съвместна приемна с председателя на ОбС Таньо Брайков, секретаря на Община Стара Загора Делян Иванов. \r\n*** \r\nОт 12.00 часа в кметството на селото с подредничеството на Надежда Чакърова-Николова – обществен посредник на територията на община Стара Загора ще се проведе съвместна приемна с председателя на ОбС Таньо Брайков, секретаря на Община Стара Загора Делян Иванов.", "date": "2018.05.10", "title": "Предстоящи събития в страната за 10 май (Агенция „Фокус“)"}
{"url": "http://www.focus-news.net/news/2018/05/10/2520033/predstoyashti-mezhdunarodni-sabitiya-za-10-may-agentsiya-fokus.html", "text": "*** Предстои среща на китайския премиер с японски официални лица и среща с японския император\r\n*** Започва филмовият фестивал в Кан\r\n***Започват ежегодни разговори за климата под егидата на ООН\r\n***Започва двудневна стачка на френските железници\r\n***", "date": "2018.05.10", "title": "Предстоящи международни събития за 10  май (Агенция „Фокус“)"}
{"url": "http://www.focus-news.net/news/2018/05/10/2520034/prezidentat-rumen-radev-shte-udostoi-s-visshi-darzhavni-otlichiya-iztaknati-ucheni-v-oblastta-na-meditsinata-obrazovanieto-i-kulturata.html", "text": "От 14.00 ч. в Гербовата зала на „Дондуков“ 2 президентът Румен Радев ще удостои с висши държавни отличия учени със заслуги в областта на медицината, на образованието и на културата. Това съобщиха от прессекретариата на държавния глава. \r\nНа церемонията ще бъдат наградени трима хирурзи за приноса им за развитието на медицинската наука. Румен Радев ще удостои акад. проф. д-р Петър Червеняков с орден „Стара планина“ – първа степен, за  постижения в областта на гръдната и сърдечно-съдовата хирургия. Проф. д-р Темелко Темелков и проф. д-р Радослав Гайдарски ще бъдат отличени с орден „Св. св. Кирил и Методий“ – огърлие, за значимия им принос в областта на медицинската наука в България. \r\nДържавният глава ще награди проф. Николай Червенков с орден \"Св. св. Кирил и Методий\" първа степен, за големи заслуги в областта на историческата българистика и развитието на българската просвета и култура. За заслуги в областта на образованието и природните науки с орден „Св. св. Кирил и Методий“ – огърлие, ще бъде удостоен акад. Александър Петров.", "date": "2018.05.10", "title": "Президентът Румен Радев ще удостои с висши държавни отличия изтъкнати учени в областта на медицината, образованието и културата"}
{"url": "http://www.focus-news.net/news/2018/05/10/2520035/premierat-boyko-borisov-shte-uchastva-v-tseremoniyata-po-vrachvaneto-na-mezhdunarodnata-nagrada-karl-veliki.html", "text": "Министър-председателят Бойко Борисов ще участва утре, 10 май, в церемонията по връчването на годишната Международна награда „Карл Велики“ в гр. Аахен, Германия, съобщиха от правителствената информационна служба. Премиерът ще присъства на събитието по лична покана на носителя на престижния приз за тази година Еманюел Макрон. \r\nПрезидентът на Франция е отличен от Борда на директорите на Дружеството за международната награда „Карл Велики“ за визията му за нова Европа и за възстановяването на европейския проект.\r\nОтличието се връчва от 1950 г. на личности с принос към европейското обединение.", "date": "2018.05.10", "title": "Премиерът Бойко Борисов ще участва в церемонията по връчването на Международната награда „Карл Велики“"}
{"url": "http://www.focus-news.net/news/2018/05/10/2520027/cnn-sreshtata-mezhdu-donald-tramp-i-kim-chen-un-shte-se-sastoi-nay-veroyatno-v-singapur.html", "text": "Срещата между Доналд Тръмп и Ким Чен-ун ще се състои най-вероятно в Сингапур, предават от американския телевизионен канал CNN,  като се позовава на два източника, запознати с подготовката.\r\nРешението зависи от американския президент, който обеща, че ще обяви времето и мястото до три дни,\r\nКато възможни места за историческата среща са посочвани само две локации – Сингапур и демилитаризираната зона между двете Кореи.\r\nЗасега от Белия дом отказват да дават коментари по въпроса. Юлиян Марков", "date": "2018.05.10", "title": "CNN: Срещата между Доналд Тръмп и Ким Чен-ун ще се състои най-вероятно в Сингапур"}
{"url": "http://www.focus-news.net/news/2018/05/10/2520014/afp-iran-izstrelva-okolo-20-raketi-po-izraelski-pozitsii-na-golanskite-vazvisheniya.html", "text": "Иран изстрелва около 20 ракети по израелски позиции на Голанските възвишения, предава AFP.\r\nНападението се потвърждава от източници от Израелската армия. Някои от ракетите са били прихванати от израелската противовъздушна отбрана. Атаката не е довела до жертви според армейски говорител .\r\nРакетите са изстреляни малко след полунощ от членове на бригадата“Ал Код“ на фронтовата линия срещу израелските позиции на Голанските възвишения.\r\nПо-късно Сирийската армия е обявила, че е прихванала израелски ракети насочени към Сирия. Юлиян Марков", "date": "2018.05.10", "title": "AFP: Иран изстрелва около 20 ракети по израелски позиции на Голанските възвишения"}
{"url": "http://www.focus-news.net/news/2018/05/10/2520012/izvestiya-sasht-se-gotvyat-da-vavedat-dopalnitelni-sanktsii-sreshtu-iran.html", "text": "САЩ се готвят да въведат допълнителни санкции срещу Иран, заявява говорителят на Белия дом Сара Сандърс, цитирана от руския вестник  „Известия“.\r\n„Ние се готвим да въведем допълнителни санкции, което може да стане още следващата седмица“, казва Сандърс.\r\nБелият дом по-рано намеква за въвеждане на допълнителни санкции срещу Иран заради това, че според американските власти Иран се занимава с обогатяване на уран и създаване на ядрено оръжие, заобикаляйки ядреното споразумение.\r\nИзданието напомня, че на 8 май Доналд Тръмп  обяви излизането на САЩ от иранското ядрено споразумение и възобнови санкциите срещу Иран, които до сега бяха замразени и се разглеждаха на всеки шест месеца. Юлиян Марков", "date": "2018.05.10", "title": "„Известия“: САЩ се готвят да въведат допълнителни санкции срещу Иран"}
{"url": "http://www.focus-news.net/news/2018/05/10/2520036/tass-shindzo-abe-opredelya-kato-golyamo-postizhenie-osvobozhdavaneto-na-trimata-amerikantsi-ot-severna-koreya.html", "text": "Японският премиер Шиндзо Абе определя като  голямо постижение освобождаването на тримата американци от Северна Корея след проведен телефонен разговор с американския президент Доналд Тръмп, предава TACC.\r\n„Освобождаването на тримата задържани американци е голямо постижение:, заявява Абе. Заедно с това обаче той припомня, че проблемът с японските граждани, похитени от разузнаването на Северна Корея до сега остава нерешен.“ Ние продължаваме да взаимодействаме по въпроса със САЩ, Южна Корея и Китай“, добавя той.\r\nПо негови думи в хода на телефонния разговор Доналд Тръмп е разказал за съдържанието на разговорите на американския държавен секретар Майк Помпео и Ким Чен-ун. Обсъдена е и предстоящата тристранна среща с участието на Шиндзо Абе с китайския премиер Ли Къциян и президента на Южна Корея Мун Джей-ин.  Юлиян Марков", "date": "2018.05.10", "title": "ТАСС: Шиндзо Абе определя като  голямо постижение освобождаването на тримата американци от Северна Корея"}
{"url": "http://www.focus-news.net/news/2018/05/10/2520037/parlamentat-shte-razgleda-otcheta-na-saveta-za-elektronni-medii-za-2017-g.html", "text": "Парламентът ще разгледа отчета на Съвета за електронни медии за 2017 г. Това предвижда програмата за работа на Народното събрание. \r\nПрез изминалата година Съветът е извършил наблюдение на радио- и телевизионни програми в размер на 28 498 часа. Контролът се е осъществил върху 161 програми. От тях телевизионните са 89, а радиопрограмите – 72.  По искане на ПГ на ГЕРБ ще се състои изслушване на министъра на икономиката Емил Караниколов за състоянието на бизнес-климата в България.", "date": "2018.05.10", "title": "Парламентът ще разгледа отчета на Съвета за електронни медии за 2017 г."}
{"url": "http://www.focus-news.net/news/2018/05/10/2520041/nkzhi-remonti-v-mezhdugariyata-skutare-manole-i-manole-belozem-nalagat-prekasvane-deystvieto-na-avtomatichnata-signalizatsiya-na-nyakolko-preleza.html", "text": "От 08.00 ч. поради извършване на строително-ремонтни работи в междугарието Белозем – Оризово и в района на гара Белозем ще бъде прекъснато действието на електрическата бариера на жп прелеза в района на гара Скутаре, автоматичната бариера на прелеза в междугарието Скутаре – Маноле и автоматичната сигнализация на прелеза в междугарието Маноле – Белозем. За времето на ремонта шосейните светофари и бариерните механизми ще бъдат демонтирани, а влаковете ще преминават през упоменатите прелези с 15 км/ч. и подаване на звуков сигнал. Това съобщиха от пресцентъра на Национална компания \"Железопътна инфраструктура\".\r\nУмоляваме водачите на МПС и гражданите да преминават през  прелезите с повишено внимание!\r\nРемонтните дейности са част от обект „Рехабилитация на железопътен участък Скутаре – Оризово“, попадащ в обхвата на проект „Рехабилитация на железопътната инфраструктура по жп линията Пловдив – Бургас – Фаза 2“. Изпълнението на проекта ще допринесе за подобряване на качеството на предлаганите услуги и увеличаване скоростта на движение на влаковете.", "date": "2018.05.10", "title": "НКЖИ: Ремонти в междугарията  Скутаре – Маноле  и Маноле – Белозем налагат прекъсване действието на автоматичната сигнализация на няколко прелеза"}
{"url": "http://www.focus-news.net/news/2018/05/10/2520042/sport-yuventus-specheli-kupata-na-italiya-kato-pobedi-na-finala-milan-s-40.html", "text": "Футбол: Ювентус спечели Купата на Италия, като победи на финала  Милан с 4:0 на Стадио Олимпико. Головете отбелязаха Бенатия, Дъглас Коста, отново Бенатия и автогол на Калинич от състава на Милан. Ювентус има шанс за дубъл, защото се нуждае от една точка в оставащите два мача от шампионата на Серия  А, з а да стане  за четвърти пореден път шампион на Италия.", "date": "2018.05.10", "title": "Спорт: Ювентус спечели Купата на Италия, като победи на финала  Милан с 4:0"}
{"url": "http://www.focus-news.net/news/2018/05/10/2520038/kmetat-na-sofiya-yordanka-fandakova-shte-poseti-profesionalnata-gimnaziya-po-transport-i-energetika-henri-ford.html", "text": "От 10.00 часа кметът на София Йорданка Фандъкова ще посети Професионалната гимназия по транспорт и енергетика „Хенри Форд“ и ще присъства на представянето на новия учебен център по диагностика на електрически и конвенционални автомобили. Това съобщиха от пресцентъра на Столична Община. \r\nУчебният център е първи по рода си и дава възможност за изучаване на устройството на електромобили и хибриди, както и за диагностика на всички видове автомобили.", "date": "2018.05.10", "title": "Кметът на София Йорданка Фандъкова ще посети Професионалната гимназия по транспорт и енергетика „Хенри Форд“"}
{"url": "http://www.focus-news.net/news/2018/05/10/2520043/denyat-10-may-v-svetovnata-istoriya.html", "text": "През 1503 г. Христофор Колумб открива Каймановите острови. Групата острови се намират в северозападната част на Карибско море. Те са владение на Великобритания с главен град Джорджтаун. През 1857 г. в Индия избухва въстанието на сипаите-индийски войници на британска служба. То се отличава с изключителна жестокост, както на въстаналите, така и на британската армия, потушила бунта след почти една година. През 1871 г. е подписан Франкфуртският мирен договор между Германия и Франция. С него завършва Френско-пруската война ( 1870-1871 г.). През 1924 г. 29-годишният Едгар Хувър е назначен за директор на ФБР и остава на тази длъжност до смъртта си през 1972 г. През 1940 г. в рамките на Втората световна война започва настъплението на германската армия срещу Франция, продължило до 24 юни 1940 г. Същия ден Уинстън Чърчил заема поста министър-председател на Великобритания, сменяйки Невил Чембърлейн. През 1960 г. американската атомна подводница “Тритон” завършва първата в света обиколка на земята под вода. На 10 май са родени: Линда Еванджелиста– канадски топ модел, Боно Вокс (истинско име Пол Дейвид Хюсън) - фронтмен на ирландската рок група U2, Фред Астер – американски актьор, певец и танцьор, Густав Щреземан- германски политик. На тази дата умират: Томас Юнг - английски физик, лекар и астроном, английският мореплавател Джордж Ванкувър, Жан дьо Ла Брюер – френски писател, сатирик моралист. \r\n2015 г.\r\nВ Полша се провежда първи тур на президентските избори с избирателна активност 47.93%. За втория тур на 24 май се класират кандидатът на опозиционната партия „Закон и справедливост“ Анджей Дуда с 35.31% от гласувалите и сега действащият президент Бронислав Коморовски с 33.32 % от вота на избирателите.\r\n2013 г.\r\nОт Австралия, Папуа Нова Гвинея, Соломоновите острови и както и големи акватории от южната част на Тихия океан се наблюдава шест минутно пръстеновидно слънчево затъмнение. За период от 100 години се наблюдават средно 237 слънчеви затъмнения, от които 160 частични, 63 пълни и 14 пръстеновидни.\r\n2012 г.\r\nСъдебните власти в Турция арестуват 11 генерали от армията по делото за опит на държавен преврат на 28 февруари 1997 г.\r\n2012 г.\r\nВ Гърция запалват олимпийският огън на Летни олимпийски игри 2012.\r\n2011 г.\r\nБезпилотен самолет на ВВС на САЩ унищожава четирима екстремисти в Пакистан. За последната година от ракетни атаки на безпилотни самолети са убити над 670 човека.\r\n2011 г.\r\nКомпания Microsoft осъществява най-голямата сделка в 36-годишната си история като закупува за 8,5 милиарда долара в брой базираната в Люксембург интернет компания Skype - разработила най-популярния софтуер за гласова комуникация в света. Стив Балмър се надява да преодолее конкуренцията от страна на платформи като Google Voice и на FaceTime, която е достъпна на устройствата на Apple, въпреки че основаната през 2003 г. Skype още не е успяла да постигне положителен финансов резултат.\r\n2007 г.\r\nМинистър-председателят на Обединеното кралство Тони Блеър обявява своето оттегляне след десет годишно заемане на поста.\r\n2006 г.\r\nБритански съд решава, че британският компютърен специалист, който е обвинен от Вашингтон в извършване на “най-големия военен компютърен удар”, трябва да бъде екстрадиран в САЩ, за да бъде изправен пред местното законодателство. Гари Маккинън, който е на 40 години, е арестуван през юни 2005 г. след като са му отправени обвинения от американски прокурори в незаконен достъп до 97 правителствени компютъра, включително такива на Пентагона, американската армия и НАСА, като е нанесъл щети от 700 000 долара. Маккиннън признава, че е влязъл в секретните компютърни системи на американското правителство, но отрича да е причинявал каквито и да е щети. Той се опитва да се противопостави на екстрадирането, като отбелязва, че съдбата му е предварително решена и няма да му бъде осигурен честен процес.\r\n2001 г.\r\nИкономическата комисия на ООН обявява, че рецесията на прехода в Европа е приключила. Всички източноевропейски страни през 2000 г. имат растеж на БВП. За България БВП е 75 % от този през 1989 и 50 % от този в Централна Европа.\r\n2000 г.\r\nЕвропейският съюз обявява, че няма да се разширява, преди да осъществи собствената си реформа. Според комисаря по разширяването Гюнтер Ферхойген към ЕС ще се присъединят към 2005-2006 г. повечето от кандидатките, без Румъния, България и Турция.\r\n1994 г.\r\nНелсън Мандела полага клетва и става първият президент на ЮАР след провеждане на първите свободни избори в страната. Той е роден на 18 юли 1918 г. в Умтата, Транскей, ЮАР. Образованието си получава в колежа на Форт Хер, откъдето е изключен през 1940 г. заради участие в стачка. Работи като полицай в мина в Йоханесбург. През 1942 г. завършва колеж и Уитуатърсрандския университет с бакалавърска степен по изкуство и право. От 1951 г. е член на адвокатска колегия в Йоханесбург. С активна политическа дейност се занимава от 1944 г., когато става член на Младежката лига на АНК. През 1952 г. той оглавява кампанията за неподчинение на расистките закони, а година по-късно е избран за президент на АНК в провинция Трансваал. През 1955 г. Мандела участва в конгреса на народите от Южна Африка. През 1956 г. попада в списъка на 156-те човека, обвинени в държавна измяна и арестувани от властите в ЮАР. От 1960 г. е в нелегалност, а от 1961 г. ръководи военна организация на АНК. През 1962 г. отново е арестуван и е осъден на 7 години затвор. Две години по-късно получава доживотна присъда. Нелсън Мандела прекарва 18 години в затвора на о. Робън , а през 1982 г. е преместен в затвора в Кейптаун, където остава 6 години. Там е хоспитализиран заради туберкулоза. Той става най-известният политически затворник в света, води се кампания за неговото освобождаване. През 1985 г. Мандела отхвърля предложението на президента П. Бота да бъде освободен, но да се откаже от каузата си. Освободен е на 11 февруари 1990 г., след като в системата на апартейд започва криза. Избран е за председател на ИК на АНК през 1991 г., а няколко месеца по късно и за негов президент. През септември същата година той подписва националното споразумение за мир от името на АНК и уточнява процедурите за спиране на политическо насилие. На 3 февруари 1992 г. в Париж, заедно с президента на ЮАР Фр. де Клерк, Мандела получава награда на ЮНЕСКО за мир “Хофу-Боани”. През 1993 г. отново с Де Клерк получава Нобелова награда за мир. През 1996 г. под негово ръководство е разработена и приета новата конституция на ЮАР. Мандела е автор на книгите “Няма лек път към свободата” (1965 г.), “Готов съм да умра” (1979 г.) и др.\r\n1981 г.\r\nНа втори тур Франсоа Митеран печели президентските избори във Франция. Политикът е четвърти президент на Петата френската република (1981-1995 г.). Той е роден на 26 октомври 1916 г. в Жарнак. Участва във Втората световна война. През 1940 г. е ранен и пленен. В края на 1941 г. успява да избяга, връща се във Франция и влиза в Съпротивата. През 1944 г. е избран за генерал секретар по делата с военнопленниците във Временното правителство на генерал Дьо Гол. През 1945 г. е сред основателите на лявата партия Демократически и социалистически съюз на Съпротивата (ЮДСР). През 1946 г. той е избран за депутат в Националното събрание, където остава до 1958 г. В периода 1947-1948 г. Митеран е министър по делата на ветераните. В периода 1950-1951 г. е министър по делата на отвъдморските територии, през 1953 г. министър по делата на Съвета на Европа, а през 1956-1957 г. е министър на юстицията. След като през 1958 г. Дьо Гол създава Петата република, Франсоа Митеран остро критикува новия режим и Конституцията от 1958 г. Постепенно става лидер на лявата опозиция и през 1965 г. основава Федерацията на демократическите и социалистическите леви сили (ФДСЛС), на която е председател за периода 1965-1968 г. На президентските избори през 1965 г. той се кандидатира, но не успява да победи Дьо Гол. Франсоа Митеран е един от основателите на Френската социалистическа партия. В периода 1971-1981 г. е неин пръв генерален секретар. През 1972-1981 г. е заместник-председател на Социалистическия интернационал. Той издига идеята за обединяване с други леви организации. През 1974 г. е кандидат на левите сили за президент, но отново отпада на втори тур срещу В. Жискар д’Естен. След като през 1981 г. е избран за президент разпуска Националното събрание и насрочва нови парламентарни избори. Те са спечелени от Френската социалистическа партия. През 1986 г. обаче на парламентарните избори победител е десницата, Франсоа Митеран е принуден да назначи за премиер лидера на дясното “Обединение за република” - Ж. Ширак, когото през 1988 г. побеждава в президентските избори. През 1993 г. на поредните парламентарни избори десницата отново печели мнозинство в Националното събрание и Франсоа Митеран за втори път е принуден да управлява с дясно правителство. В края на президентския си мандат, 1995 г., Митеран боледува от рак и напуска поста си преди да изтече пълният 7-годишен срок. Докато е начело на Франция той е вдъхновител на оригинална културна политика- реконструкцията на Лувъра и поставянето на стъклената пирамида пред него, строежа на голямата арка в района Дефанс, строежа на сградата на операта на площада пред Бастилията и създаването на новия комплекс на Националната библиотека. Приоритет във външната му политика е строителството на “единна Европа”. Той изцяло поддържа идеята за валутен, икономически и политически съюз на държавите от ЕС, а като втори етап предлага основаване на европейска конфедерация между Източна и Западна Европа. Митеран развива добри отношения със САЩ, Германия и бившия СССР. Стреми се да сътрудничи и с държавите от Третия свят, особено с африкански държави. Франсоа Митеран умира на 8 януари 1996 г. в Париж.\r\n1960 г.\r\nАмериканската атомна подводница “Тритон” завършва първата в света обиколка на земята под вода.\r\n1941 г.\r\nЗаместникът на Хитлер - Рудолф Хес - скача с парашут над Англия и се предава на властите, като отправя към Чърчил предложение за подписване на сепаративен англо-германски мирен договор и участие на Обединеното кралство в похода срещу СССР. Рудолф Хес е роден на 26 април 1894 г. в Александрия, Египет. Той е германски държавник и политик по времето на Третия райх. Член е на Националсоциалистическа партия от 1920 г. Пет години по-късно той става личен секретар на А. Хитлер, а от април 1933 г. негов заместник в Националсоциалистическата партия. Хес е един от организаторите на терора срещу антифашистките сили и на подготовката на Германия за Втората световна война. На Нюрнбергския процес през 1946 г. е осъден на доживотен затвор, но година по-късно се самоубива.\r\n1940 г.\r\nЗапочва настъплението на германската армия срещу Франция, продължило до 24 юни 1940 г. То се подготвя се и се провежда в благоприятна за Германия обстановка. Целта на кампанията е окупация на Холандия, Белгия, Люксембург и излизане на Франция от войната. Германското командване планира да осъществи действията си на два етапа- операциите “Гелб” и “Рот”. За провеждане на операция “Гелб” под командването на генерал-полковник В. фон Браухич са съсредоточени 136 дивизии, 2 580 танка, 3 824 самолета, 7 378 полеви оръдия. Главен удар се нанася от група армии “А”, чрез обход на линията Мажино и има за цел да раздели фронта на съюзниците и да откъсне силите им в Белгия и Северна Франция. Група армии “Б” има задача да овладее бързо Холандия и чрез удар в Централна Белгия да задържи главните сили на съюзниците в Белгия и след това заедно с група армии “А” да ги унищожи. Група армии “С” има задача да отвлича по-големи сили на противника на линията Мажино. На Германия съюзното командване противопоставя североизточния фронт, който се простира от Па дьо Кале до Швейцария и е съставен от 3 групи армии. Първата група- 32 френски дивизии и 9 английски дивизии от началото на нахлуването на противника в Белгия и Холандия трябва да заеме рубежа р. Маас, Намюр, Лиеж, Антверпен и да създаде здрав фронт на отбрана. Зад линията Мажино са развърнати втора и трета групи армии- общо 50 пехотни дивизии. В резерв на фронта стоят 17 пехотни дивизии. На североизточния фронт съюзниците имат общо 111 дивизии, около 3 100 танка и повече от 12 500 оръдия. Военновъздушните сили разполагат с 1 648 френски и 1 837 английски самолета. На 10 май германските войски нарушават неутралитета на Холандия, Белгия и Люксембург и започват стратегическо настъпление с поддръжката на авиацията и широко използване на въздушни десанти. На 14 май холандската армия капитулира. На 21 май германските танкови дивизии достигат брега на Ла Манш и отрязват 22 белгийски и 28 англо-френски дивизии в района на Дюнкерк. На 28 май белгийската армия капитулира, а обкръжените англо-френски войски с цената на големи загуби до 4 юни успяват да се евакуират в Англия. На 5 юни германската армия започва операция “Рот”. За кратко време тя успява да излезе в тил на линията Мажино и да разгроми френските войски. На 10 юни правителството се премества в Бордо. На 14 юни Париж пада без бой. Френското правителство, начело с Маршал А. Петен, взема решение за капитулация, която е подписана на 22 юни в Компиен.\r\n1940 г.\r\nУинстън Чърчил заема поста министър-председател на Великобритания, сменяйки Невил Чембърлейн. Чембърлейн е принуден да напусне поста си поради военните неуспехи на Великобритания, но остава в правителството на Чърчил и продължава да бъде лидер на Консервативната партия до септември 1940 г. Той е роден на 18 март 1869 г. в Ечбастан, Бирмингам. Завършва елитарно училище в Ръгби и Бирмингамския колеж, след което дълго време работи като предприемач. В периода 1915 – 1916 г. е кмет на Бирмингам. От декември 1918 г. е депутат в Парламента от Консервативната партия. В периода 1922-1923 г. е министър на пощите. Два пъти заема поста на министър на здравеопазването и на министър на финансите. В периода 1931-1933 г. е председател на Консервативната партия. Чембърлейн е министър – председател за периода 1937-1940 г. На заеманата длъжност подписва Мюнхенското съглашение през 1938 г. С него се ликвидира независимостта на Чехословакия и тя става протекторат на фашистка Германия. Политиката на умиротворяване, провеждана от Чембърлейн довежда до Втората световна война, в която Великобритания се намесва при крайно тежки и сложни условия.\r\nУинстън Чърчил е роден на 30 ноември 1874 г. в Бленим, Оксофордшир. Той произхожда от семейството на херцозите Марлборо. Образованието си получава в елитарното училище “Хароу” и във военното кавалерийско училище. Служи в Индия (1896-1898 г.) като участва в потушаване на въстание по северозападните й граници. Участва във военните действия против Судан, след които тази страната става английско владение. По време на Англо-бурската война (1899-1902 г.) е военен кореспондент в Южна Африка. Избран е в Парламента като депутат от Консервативната партия през 1900 г. По конюнктурни съображения преминава в Либералната партия (1904 г.). Чърчил е заместник-министър на колониите (1906-1908 г.), министър на търговията (1908-1910 г.), министър на вътрешните работи (1910-1911 г.), военноморски министър (1911-1915 г.). Той е един от организаторите на Дарданелската операция (1915 г.), чийто провал го принуждава да подаде оставка. Чърчил е и министър на военните доставки в кабинета на Д. Лойд Джордж (1917-1918 г. ), военен министър и министър на авиацията (1919-1921 г.). В началото на 20-те години се връща в Консервативната партия и става депутат в Парламента (от 1924 г. до края на живота си). Чърчил е министър на финансите в кабинета на С. Болдуин (1924-1929 г.). С неговото активно участие е въведен златен стандарт за английската лира. През 30-те години Чърчил се обявява против външната политика на кабинета на С. Болдуин - Н. Чембърлейн. Той смята, че тази политика е крайно рискована и вредна за Великобритания, човечеството и световната демокрация. След намесата на Великобритания във Втората световна война е назначен за военноморски министър в правителството на Н. Чембърлейн (от септември 1939 г.). През май 1940 г. става министър-председател на коалиционно правителство. След 22 юни 1941 г. е инициатор за създаване на съюз на всички антифашисти сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участва в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз. В отговор на политиката на Сталин в Източна Европа и издигането на “желязна завеса” по границите на източноевропейските страни Чърчил (в речта си на 5 март 1946 в град Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на комунизма. Тази реч се смята за началото на “Студената война”. През 1951-1955 г. отново е министър-председател. Поради пределна възраст излиза в оставка и се оттегля от активна политическа дейност. Чърчил е известен и като писател, публицист и автор на исторически и мемоарни книги. Той е носител на Нобелова награда за литература (1953 г.).\r\n1924 г.\r\n29-годишният Едгар Хувър е назначен за директор на ФБР и остава на тази длъжност до смъртта си през 1972 г. Той е роден на 1 януари 1895 г. във Вашингтон. Започва службата си във ФБР през 1917 г. като редови агент. Под негово ръководство Федералното бюро се превръща в стабилна държавна институция, защитаваща вътрешната сигурност на страната. През първите години от управлението си Хувър създава база данни с досиета и пръстови отпечатъци, която впоследствие става най-голямата в света. Под управлението на Хувър, ФБР събира детайлна информация за всички видни американски политици- известни като “Секретните досиета на Хувър”.\r\n1871 г.\r\nПодписан е Франкфуртският мирен договор. Договорът е сключен между Германия и Франция. Чрез него завършва Френско-пруската война ( 1870-1871 г.). Основните положения на договорът се съдържат в прелиминарния мирен договор, подписан на 26 февруари 1871 г. във Версай. Франция отстъпва на Германия Елзас и североизточната част на Лотарингия и се задължава да заплати 5 милиарда франка контрибуции- 1,5 милиарда през 1871 г., 0,5 милиарда през 1872 г. и 3 милиарда до март 1874 г. На френска територия остават германските окупационни войски, които напускат в зависимост от изплащането на контрибуциите. Франция поема всички разходи за издръжката на окупационните войски. Този мир помага съществено за засилването и укрепването на германската империя. Той задълбочава германо-френски противоречия и става източник за нарастване на напрежението в Европа. Анулиран от Версайския мирен договор от 1919 г.\r\n1857 г.\r\nВ Индия избухва въстанието на сипаите-индийски войници на британска служба. То се отличава с изключителна жестокост, както на въстаналите, така и на британската армия, потушила бунта след почти една година.\r\n1503 г.\r\nХристофор Колумб открива Каймановите острови. Групата острови се намират в северозападната част на Карибско море. Те са владение на Великобритания с главен град Джорджтаун. Площта на Каймановите острови е 271 кв. км.\r\nПътешественикът е роден през 1451 г. в Генуа. През 1476 г.- 1484 г. той живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV век, той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция в екипаж от 90 души през 1492 г.- 1493 г. е направена с корабите “Санта Мария”, “Пинта” и “Ниня”. Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г. Това става и официалната дата на откриването на Америка. От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция (1493 г. – 1496 г.), която Колумб оглавява с чин адмирал, се състои от 17 кораба с повече от 1 500 д. екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември- остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива о-в Ямайка, а след това архипелага Хардинес дела Рейна, п-в Сапата и о-в Пинос. От 19 август до 15 септември 1494 г. изследва южния бряг на Хаити. На 10 март 1496 г. отпътува от Хаити и на 11 юни се завръща в Кастилия. Третата експедиция се провежда от 1498 до 1500 г. Тя се състои от 6 кораба, 3 от които Колумб повежда през Атлантическия океан, и на 31 юли 1498 г. открива о-в Тринидат, навлиза от юг в залива Пария, открива устието на р. Ориноко и п-в Пария, с което слага началото на откриването на Южна Америка. През 1500 г. е арестуван по донос и изпратен в Кастилия, където е освободен. Четвъртата експедиция се провежда в периода 1502-1504 г., включва 4 кораба, с които на 15 юни 1502 г. Колумб достига о-в Мартиника. На 30 юли 1502 г. експедицията достига Хондураския залив, а от 1 август 1502 до 1 май 1503 г. - карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. Христофор Колумб претърпява корабокрушение до о-в Ямайка. Помощта от Санто Доминго идва след една година. В Кастилия Христофор Колумб се завръща на 7 ноември 1504 г. Откритията на Колумб са съпроводени с колонизация на земите, основаване на испански селища и масово изтребление на коренното индианско население.На тази дата са родени:\r\n1965 г.\r\nРодена е Линда Еванджелиста – канадски топ модел.\r\n1960 г.\r\nВ Дъблин, Ирландия е роден Боно Вокс (истинско име Пол Дейвид Хюсън) - фронтмен на ирландската рок група U2. През 1976 г. Пол заедно с Дейв Евънс (Едж), Дик Евънс (който скоро напуска групата) и Адам Клейтън сформират група. Наричат я Feedback, по-късно The Hype и накрая U2. Първият им албум се нарича Boy (1980). Следват October (1981), War (1983), The Unforgettable Fire (1984), The Joshua Tree (1987), Achtung Baby (1991), Zooropa (1993), Pop (1997), How to Dismantle an Atomic Bomb (2004) и др. През 1984 г. Боно става говорител на “Нетейд” – организация, обучаваща младите как да се борят с бедността. От 1999 г. насам участва също и в повечето програми за премахване на дълговете на Третия свят, както и относно проблемите в Африка.\r\n1899 г.\r\nВ Омаха, САЩ е роден Фред Астер – американски актьор, певец и танцьор.\r\nНеговата театрална и кинокариера продължава 76 години. Снима в 31 музикални филма, сред които: Dancing Lady (1933), Flying Down to Rio (1933), The Gay Divorcee (1934), Top Hat (1935), Shall We Dance (1937), Let's Dance (1950), Royal Wedding (1951), The Belle of New York (1952). Името му най-често се свързва с Джинджър Роджърс, с която се снимат в 10 филма. Умира през 1987 г.\r\n1878 г.\r\nВ Берлин е роден Густав Щреземан - германски политик. Образованието си получава в Берлинския университет с докторат по икономика. До Първата световна война се занимава предимно с търговия. Членува в Националлибералната партия и е неин депутат от 1907 г. През 1918 г. напуска партията и става съучредител на Германската народна партия. Между 13 август и 23 ноември 1923 г. е канцлер, а след това и до смъртта си е несменяем министър на външните работи. Щреземан е най-популярният изразител на германската стратегия за мирна ревизия на следвоенното статукво. Той слага край на общонародната съпротива срещу френско-белгийската окупация на Рур и стартира реформи за финансово-икономическо стабилизиране на Ваймарската република. Като министър на външните работи се придържа към изпълнение на Версайския договор. Той търси разбирателство с Франция и реинтегриране на Германия в европейските политически и икономически структури. Стратег е на плановете “Дауес” (1924 г.) и “Юнг” (1929 г.). През 1926 г. благодарение на него страната става част от ОН. Щреземан подписва Локарнските договори (1925 г.), пакта “Бриан-Келог” (1928 г.), търговския договор (1925 г.) и Договора за ненападение и неутралитет (1926 г.) със Съветска Русия. Носител е на Нобелова награда за мир през 1926 г. Хитлер го ненавижда заради женитбата му с еврейка и убедеността му на пацифист.На тази дата умират:\r\n1829 г.\r\nУмира Томас Юнг - английски физик, лекар и астроном. Той е един от създателите на вълновата теория. Занимава се с геодезия и математика от 8-годишна възраст, а от 9 годишен изучава латински, гръцки, еврейски и арабски език, а също така съвременни езици и ботаника. През 1801-1804 г. е професор в Кралския институт в Лондон. От 1811 г. до края на живота си работи като лекар в болницата “Сейнт Джордж” в Лондон. От 1818 г. му е възложено издаването на “Мореходен календар”. С името му са свързани редица изследвания по химия, физика, физиология, медицина, астрономия, геофизика, техника. През 1793 г. той публикува изследването си “Наблюдение над процесите на зрението”, в което изразява съмнение в правилността на корпускулярната теория за светлината и защитава вълновата теория. Публикува трактата по оптика и акустика “Опити и проблеми на звука и светлината”. По-нататъшно развитие на проблема за суперпозицията на вълните представлява откритият от Юнг принцип на интерференция и окончателният преход към вълновата теория за светлината. Самият термин интерференция е въведен от учения през 1803 г. в съчинението “Опити и изчисления, отнасящи се до физическата оптика” . Юнг разработва също така теорията за цветното зрение и развита по-късно от германския учен Х. Хелмхолц. В своите “Лекции по натурфилософия” той разглежда труда на Ломоносов “Слово за произхода на света”. Написва около 60 глави за приложението на Британската енциклопедия. Според свидетелства на негови биографи Юнг е също сериозен познавач на музиката и отличен живописец.\r\n1798 г.\r\nУмира английският мореплавател Джордж Ванкувър. Той взема участие във втората и третата експедиция на Джеймс Кук. През 1790-1795 г. прави околосветско плаване, по време на което стига до заливите на Аляска. Изследва откритите от Кук Хавайски острови и Тихоокеанското крайбрежие на Северна Америка между полуостров Кенай и полуостров Калифорния. Заедно с ръководителя на испанска експедиция Х. Бодега-и-Куадра Ванкувър открива и изследва остров, наречен по-късно на негово име. Продължава изследването на архипелага Кралица Шарлот, Александровия архипелаг и други острови около Аляска.\r\n1696 г.\r\nВ Париж умира Жан дьо Ла Брюер – френски писател, сатирик моралист. Той е представител на класицизма. Превежда на френски език Теофрастовите \" Характери\". През 1688 г. издава \"Характери или нрави на този век\" - съчинение, което стои по-високо от гръцкия образец. В него авторът изобразява различни типове хора, особено от тогавашното дворянство, като изтъква техните недостатъци и слабости. Той е смятан за познавач на френските нрави.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.10", "title": "Денят 10 май в световната история"}
{"url": "http://www.focus-news.net/news/2018/05/10/2520023/reuters-desetki-izraelski-raketi-sa-izstrelyani-sreshtu-siriya.html", "text": "Десетки израелски ракети са изстреляни срещу Сирия, съобщават сирийските държавни медии, цитирани от Reuters.\r\nРакетите са поразили радарна инсталация и оръжеен склад в отговор на изстреляните по рано от ирански сили ракети по израелски граничен пост, разположен на Голанските възвишения. Този път стрелбата е била много по-интензивна, като  жители на Дамаск описват серия от експлозии, причинени от сирийската противовъздушна отбрана.\r\n„Зенитните системи бяха задействани срещу десетки израелски ракети, като  част от тях достигнаха целите си и беше унищожено радарно съоръжение, предават от сирийската държавна агенция САНА, цитирана от Reuters.\r\nИзраел отказва коментар по повод на нападението. Юлиян Марков", "date": "2018.05.10", "title": "Reuters: Десетки израелски ракети са изстреляни срещу Сирия"}
{"url": "http://www.focus-news.net/news/2018/05/10/2520044/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-i-lesovo.html", "text": "На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили. Това съобщиха от пресцентъра на Агенция \"Пътна инфраструктура\" (АПИ). Информацията за трафика по границата е към 6.00 часа.  \r\nНа останалите гранични пунктове трафикът е нормален.", "date": "2018.05.10", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\" и \"Лесово\""}
{"url": "http://www.focus-news.net/news/2018/05/10/2520039/zam-predsedatelyat-na-gerb-tsvetan-tsvetanov-shte-uchastva-vav-foruma-tolerantnostta-v-zapadnite-balkani-klyuch-kam-evropa.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов ще участва във форума „Толерантността в Западните Балкани: ключ към Европа“, съобщиха от пресцентъра на партията. Събитието е част от календара на Българското председателство на Съвета на ЕС и ще се проведе в Зала 8 на Националния дворец на културата. Негови организатори са евродепутатите от ГЕРБ/ЕНП Андрей Ковачев и Асим Адемов.\r\nОткриването на събитието е насрочено за 10.00 часа, а в него ще участват Цветан Цветанов, министърът на Българското председателство на Съвета на ЕС Лиляна Павлова и евродепутатите Асим Адемов и Андрей Ковачев.", "date": "2018.05.10", "title": "Зам.-председателят на ГЕРБ Цветан Цветанов ще участва във форума „Толерантността в Западните Балкани: ключ към Европа“"}
{"url": "http://www.focus-news.net/news/2018/05/10/2520045/sofiya-molitvi-na-sveti-kipriyan-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на свети Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2018.05.10", "title": "София: Молитви на свети Киприян ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/05/10/2520046/pregled-na-osnovnite-temi-v-dobrudzhanskiya-pechat.html", "text": "„Обраха пощата в Каварна“, гласи челото на днешното издание на вестник „Нова добруджанска трибуна“. „Разбиха училището в Крушари“, съобщава още на първа страница всекидневникът. Обирът в морския град е станал на 8 май, около 11,30 часа, този в училището в село Крушари – на същия ден, но в следобедните часове. Откраднато е оборудване от зоната на плувния басейн. „51 трайно безработни започват работа по проект в Генерал Тошево“, съобщава изданието. Наемането е по проект „Работа“ за период от 1 година. Основните дейности са поддържане и хигиена на уличната мрежа, поддържане на зелените площи и неспецифични строителни работи. От спортната страница – „Гордост за България! Милена Тодорова спечели квота за Токио за 2020!“. Параолимпийката от Добрич е завоювала право на участие в Игрите, които ще се проведат в японската столица след 2 години. Милена Тодорова е спечелила тази възможност на световното първенство по спортна стрелба при хора с увреждания в южнокорейския град Чонгджу. „Населението на областта продължава да намалява“, съобщава на първа страница вестник „Добруджанска трибуна“. В Добрич живеят 176 145 души или едва 2,5% от жителите на България. Според статистическите данни в Община Балчик са както най-малкото село, така и най-голямото – съответно Брястово с един жител и Оброчище с население 2 108 души. „Пред жертвите в Отечествената война живите обещаха да пазят свободата“, така е озаглавен репортажът от вчерашното общоградско поклонение в Добрич. В него с взели участие ученици, ветерани, общински съветници, общественици, граждани. Поклонението се е състояло пред паметника на загиналите добруджанци във Втората световна война. Отслужена е била панихида, тържествено слово е произнесъл кметът на Добрич Йордан Йорданов. „Представят книга на Веселин Игнатов за митовете в българската история“, съобщава изданието. Премиерата е днес от 17,30 часа в Дом-паметника „Йордан Йовков“. Авторът е завършил Великотърновския университет специалност „Българска филология“. Удостоен е с почетното отличие „Неофит Рилски“ от Министерство на образованието и науката.", "date": "2018.05.10", "title": "Преглед на основните теми в добруджанския печат"}
{"url": "http://www.focus-news.net/news/2018/05/10/2520047/ekathimerini-razreshavat-na-ednopolovite-dvoyki-v-gartsiya-da-osinovyavat-detsa.html", "text": "Разрешават на еднополовите двойки в Гърция да осиновяват деца, пише гръцкото електронно издание  Ekathimerini.\r\nПромяната в закона, предложена от Министерството на труда бе одобрена на пленарно заседание на гръцкия парламент в сряда.\r\nПоправката беше приета с 161 гласа за срещу 103 против в 300-местния гръцки парламент.\r\nТемата предизвика разделение в управляващата коалиция, като повечето депутати от десният коалиционен партньор на СИРИЗА  гласуваха  против, както и двама депутати от СИРИЗА. Опозиционната „Нова Демокрация“ също гласува против.\r\nСмята се , че промяната в закона ще ускори процедурите по осиновяване.  Юлиян Марков", "date": "2018.05.10", "title": "Ekathimerini: Разрешават на еднополовите двойки в Гърция да осиновяват деца"}
{"url": "http://www.focus-news.net/news/2018/05/10/2520049/smolyan-obshtinskiyat-savet-shte-provede-redovno-zasedanie.html", "text": "Общински съвет – Смолян ще проведе редовно заседание от 14.00 часа в Сесийната зала на Общината, съобщиха от пресцентъра на Община Смолян. В дневния ред са включени 32 докладни записки. Сред тях са Награждаване на образователни институции по повод кръгли годишнини, Награждаване на читалища по повод кръгли годишнини, Определяне размера на Годишната награда на Община Смолян за 2018 г.\r\nНа вниманието на общинските съветници ще бъде представена докладна за приемане на Система за прием в I-ви клас в училищата на територията на Община Смолян, осъществяващи прием в I-ви клас. Сред останалите докладни са Упълномощаване Кмета на Община Смолян за заявяване писмено на интерес към Министерство на Образованието и науката за получаване право на стопанисване и ползване на почивна база „Панорама“ – Смолян,  Закриване на социална услуга от резидентен тип държавно делегирана дейност – „Център за настаняване от семеен тип за деца без увреждания“ 13-18 г., с капацитет 12,  Даване на съгласие за отпускане на еднократна финансова помощ на Георги Христов Бакалов и на Захаринка Бисерова Динева за възстановяване  на щети от възникналия пожар на 13 април 2018 г.\r\nОбщинските съветници ще обсъдят докладите за осъществените читалищни дейности и за изразходваните от бюджета средства в Община Смолян през 2017 г. На заседанието на местния парламент предстои и Приемане на Годишния отчет за 2017 г. по изпълнение на Програмата за намаляване на замърсяването с фини прахови частици (ФПЧ10) и Плана за действие към нея за периода 2015-2020 г., Приемане на Годишния отчет за 2017г. по изпълнение на Общинска програма за управление на отпадъците 2016-2020 г. и други важни за жителите на община Смолян теми.", "date": "2018.05.10", "title": "Смолян: Общинският съвет ще проведе редовно заседание"}
{"url": "http://www.focus-news.net/news/2018/05/10/2520050/forumat-kariera-2018-shte-se-provede-v-unss.html", "text": "Студентският съвет при УНСС, заедно с Rabota.bg и с подкрепата на Междууниверситетския център за развитие на кариерата, организират „Кариера 2018“. Това съобщиха от пресцентъра на УНСС. Събитието ще се проведе във фоайето на УНСС. Във форума, който ще бъде открит в 10 часа в Голямата конферентна зала, ще участват ректорът проф. д.ик.н. Стати Статев, Бисер Петков, министър на труда и социалната политика, и Кристиян Маджуров, председател на Студентския съвет.\r\n„Кариера УНСС” 2018 се организира за втора поредна година. През 2017 г. повече от 6 000 студенти посетиха форума и се срещнаха с HR специалисти от близо 40 фирми. Тази година изложението отново ще даде възможност на студенти и млади специалисти, които търсят кариерно развитие, да се срещнат с компаниите - лидери в различните сектори и да открият своето ново работно място или стажантска програма. В рамките на “Кариера УНСС“ 2018 са предвидени презентации и workshops на топ компании. Студентите, търсещи работа или стаж, ще могат да представят своите CV-та на предпочитаните от тях компании, както и да проведат кратки интервюта с представители на HR отделите им.", "date": "2018.05.10", "title": "Форумът „Кариера 2018“ ще се проведе в УНСС"}
{"url": "http://www.focus-news.net/news/2018/05/10/2520051/dobrich-v-dom-pametnika-yordan-yovkov-predstavyat-knigata-101-mita-ot-balgarskata-istoriya-na-veselin-ignatov.html", "text": "В Дом-паметника „Йордан Йовков“ представят книгата „101 мита от българската история“ на Веселин Игнатов. Това съобщи Сашо Николов, председател на Сдружението на писателите в добруджанския град, предаде кореспондентът на Радио „Фокус” – Варна. Поканата за премиерата е отправена от организаторите на събитието - Община град Добрич, Регионален исторически музей - Добрич, Сдружение на писателите в Добрич и издателството. Представянето ще се състои днес - 10 май, от 17,30 ч. в Литературния музей. „...В народната памет от десетилетия битуват многобройни устойчиви митове по отношение на българската история. Част от тях са насаждани пропагандно,  други са разкрасявани от разнопосочните интерпретации в масовото съзнание, трети са моделирани от несигурната изворна база или от нечие „авторитетно“ преиначаване. В тази книга са представени точно 101 такива подминавани или недооценявани от историографите факти, с помощта на които се хвърля нова светлина върху част от най-дискусионните мигове в нашето Средновековие и Възраждане...“, споделя авторът. Веселин Игнатов е роден на 17 октомври 1957 г. в Добрич. Завършил е ВТУ „Св. Св. Кирил и Методий“, специалност българска филология. Учител с първа квалификационна степен. Удостоен е с почетното отличие за педагози „Неофит Рилски“ от МОН (2002). Автор е на 127 публикации - научни изследвания, литературно-критически разработки, публицистични и белетристични текстове, както и на книгите „За вяра и независимост“ (1989), „Библията, фолклорът и митът в Йовковите „Старопланински легенди“ (1997), „Вампирясани дни“ (1998),  „Класическите български романи“ (2000), „Класическите български повести“ (2002), „Митове по българската история“. Носител е на Първа награда от национален конкурс „Йордан Йовков“ за съвременен разказ (1998). \r\nЖулиета НИКОЛОВА", "date": "2018.05.10", "title": "Добрич: В Дом-паметника „Йордан Йовков“ представят книгата „101 мита от българската история“ на Веселин Игнатов"}
{"url": "http://www.focus-news.net/news/2018/05/10/2520053/sport-slaviya-specheli-kupata-na-balgariya-sled-duzpi.html", "text": "Славия победи Левски с дузпи след нулево равенство в редовното време и продълженията и спечели трофея в турнира за Купата на България. Левски пропусна дузпа в 12-ата минута на редовното време, а в 88-ата удари греда. Хали Тиам и Роман Прохазка не успяха да преодолеят Георги Петков при дузпите, докато за Славия пропусна единствено Ивайло Димитров.\r\nТака най-старият столичен клуб спечели Купата на България за осми път в историята си, като последно го беше сторил през 1996 година, от когато датираше и последният им трофей в историята.", "date": "2018.05.10", "title": "Спорт: Славия спечели Купата на България след дузпи"}
{"url": "http://www.focus-news.net/news/2018/05/10/2520052/burgas-v-grada-shte-se-provede-preskonferentsiya-vav-vrazka-s-dnite-na-afrika-v-balgariya.html", "text": "От 12.00 часа в Заседателната зала на Община Бургас ще се проведе пресконференция във връзка с Дните на Африка в България. Това съобщиха от пресцентъра на Общината. В пресконференцията ще участват гостите на проекта Yama Ndione и Fatou Diallo от Танцова компания DAMBALLAH (Сенегал) и Sammy Kouyate (Гвинея). Проектът Дни на Африка в България се реализира с финансовата подкрепа на Община Бургас - Програма за съфинансиране на културни проекти и Програма “Мобилност” на Национален Фонд Култура и с подкрепата на Арт Хотел “Гест Хаус Винтидж” – Бургас, Сърф магазин – Бургас, Butler's Coffee& Kitchen – Бургас, Фондация “Био разнообразие” – Бургас.\r\nВ рамките на проекта ще се проведе Афро концерт с участието на Танцова Компания DAMBALLAH (Сенегал), Sammy Koyate (Гвинея), Танцова школа “Дюн” (Бургас), Асен Хайдутов (Бургас), Мария Косса (София) и гости на събитието. Той ще се състои на 13 май от 18.30 до 20.30 часа на Открита сцена “Охлюва”.\r\nНа 16 май от 18.30 до 22.30 часа Експо център “Флора” ще се състои Африканско парти с Афро Базар и Джем сешън с участието на гостите на проекта.", "date": "2018.05.10", "title": "Бургас: В града ще се проведе пресконференция във връзка с Дните на Африка в България"}
{"url": "http://www.focus-news.net/news/2018/05/10/2520048/sofiya-dvama-ot-postradalite-pri-katastrofata-s-avtobus-na-gradskiya-transport-sa-nastaneni-v-pirogov.html", "text": "Двама от пострадали в катастрофата с автобус на градския транспорт снощи са настанени в \"Пирогов\".  Това съобщиха от пресцентъра на лечебното заведение. Това са жена на 42 г., която е стояла на автобусната спирка и мъж на 71 г., който е пътник в автобуса. Жената в травматологията на \"Пирогов\" с фрактура на едната ръка и рани в областта на главата. Мъжът има комоцио - мозъчно сътресение и е настанен в неврохирургията.\r\nДруг пътник от автобуса, мъж на 47 г., също е с комоцио, но той е отказал хоспитализация и си е тръгнал от болницата. \r\nОстаналите две пострадали жени, които преминаха през Спешното на \"Пирогов\" още снощи са освободени.", "date": "2018.05.10", "title": "София: Двама от пострадалите при катастрофата с автобус на градския транспорт са настанени в \"Пирогов\""}
{"url": "http://www.focus-news.net/news/2018/05/10/2520040/vitsepremierat-valeri-simeonov-shte-zapoznae-parlamentarnite-grupi-s-vneseni-zakonoproekti.html", "text": "Заместник министър-председателят по икономическата и демографската политика Валери Симеонов ще проведе срещи с ръководствата на парламентарни групи, за да ги запознае с внесените предложения за промени в Закона за хазарта, Закона за здравето (свързани с тютюнопушенето), Закона за устройството на територията, Закона за местните данъци и такси (свързани с дейността на апартхотелите), Закона за вредите от шума в околната среда и други. Това съобщиха от пресценътра на Министерски съвет. \r\nСрещите ще се проведат в сградата на Народното събрание. С ръководството на ПГ на ПП ГЕРБ разговорите започват в 9.00 часа, а с ръководството на ПГ „БСП за България“ са в 11.00 часа.\r\nСрещата с ръководството на ПГ на ПП \"Воля\" ще се проведе следващата седмица поради отсъствие на председателя й.", "date": "2018.05.10", "title": "Вицепремиерът Валери Симеонов ще запознае парламентарните групи с внесени законопроекти"}
{"url": "http://www.focus-news.net/news/2018/05/10/2520055/veliko-tarnovo-vremenno-zatvoren-za-dvizhenie-e-prohodat-na-republikata.html", "text": "Сигнал за завъртял се турски тир е подаден малко след 07.20 часа тази сутрин, съобщават от МВР. Няма пострадали. Временно  затворен за движение е  Проходът на Републиката. На място пътни полицаи пренасочват леките автомобили през прохода Шипка, а товарните – изчакват на място.", "date": "2018.05.10", "title": "Велико Търново: Временно затворен за движение е Проходът на Републиката"}
{"url": "http://www.focus-news.net/news/2018/05/10/2520054/shumen-vremenno-dvizhenieto-po-avtomagistrala-hemus-se-osashtestvyava-v-ednata-lenta-pri-km-349-posoka-varna-poradi-katastrofa.html", "text": "Временно движението по автомагистрала \"Хемус\" се осъществява в едната лента при км 349, посока Варна поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ).  Движението се осъществява в активна лента. Движението се регулира от пътна полиция.", "date": "2018.05.10", "title": "Шумен: Временно движението по автомагистрала \"Хемус\" се осъществява в едната лента при км 349, посока Варна поради катастрофа"}
{"url": "http://www.focus-news.net/news/2018/05/10/2520056/burgas-balgarski-i-turski-predpriemachi-shte-diskutirat-vazmozhnosti-za-investitsii-i-dvustranno-partnyorstvo.html", "text": "Българският и турският бизнес ще обменят опит и добри практики на двустранен форум, който ще се проведе в хотел \"Приморец\", гр. Бургас. Това съобщиха от пресцентъра на Общината. Откриването ще е в 10.00 часа. Събитието е част от поредицата MySuccess.bg и се организира от списание ENTERPRISE, \"Индустриален и логистичен парк - Бургас\", с любезното съдействие на КРИБ - Бургас и Община Бургас.\r\nЦелта на форума \"Турско-българският бизнес - добри практики, възможности и перспективи\" е да допринесе за създаването на нови и утвърждаване на съществуващите контакти между бизнеса от двете държави.\r\nПо време на събитието мениджъри и предприемачи ще дискутират инвестиционни перспективи, съвместна работа и партньорство в различни сектори. Водещи български и турски компании ще представят нови възможности за търговия с хранителни продукти, плодове и зеленчуци, строителни материали, производството и търговия на текстилни стоки, машини и мебели. Развитието на туризма също е основна тема на форума. Ще бъдат разгледани тенденциите в сектора и предпочитанията на предприемачите от двете страни. \r\n\"Турските бизнес среди проявяват интерес към възможностите за съвместно производството и внос на български плодове, житни култури, животински и млечни продукти, а също така и в текстилната индустрия\", коментират организаторите.\r\nУчастниците ще се запознаят с актуални данни и анализ на инвестиционния климат в България, представени от Българска агенция за инвестиции. Ще им бъдат представени макроикономическите показатели на България като бизнес партньор, както и основните предимства на страната. Събитието ще се проведе със специалната подкрепа на Българо-турската търговско-индустриална камара /Бултишад/, Турско-Български бизнес съвет, DEIK-съвет за външно икономическо сътрудничество - гр. Истанбул и Сдружение на предприемачите от Североизточна България - \"Лудогорие\"", "date": "2018.05.10", "title": "Бургас: Български и турски предприемачи ще дискутират възможности за инвестиции и двустранно партньорство"}
{"url": "http://www.focus-news.net/news/2018/05/10/2520057/shumen-v-sila-e-ogranichenieto-za-dvizhenie-na-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "В сила е ограничението за движение на автомобили над 10 тона по пътя Радко Димитриево- Друмево поради свлачища, предаде репортер на Радио „Фокус“- Шумен. Обходът е Шумен-Овчарово-Друмево. Въведено е ограничение за автомобили над 3,5 тона по пътя  Секулово – Тодор Икономово, поради компрометирано състояние на мостово съоръжение. Има обход. Върбишки проход остава затворен. Пътищата в Шумен и региона са сухи. Видимостта е добра.\r\nИвелина ИВАНОВА", "date": "2018.05.10", "title": "Шумен: В сила е ограничението за движение на автомобили над 10 тона по пътя Радко Димитриево- Друмево поради свлачища"}
{"url": "http://www.focus-news.net/news/2018/05/10/2520058/blagoevgrad-normalno-natovaren-e-trafikat-po-glaven-pat-e-79-i-avtomagistrala-struma.html", "text": "Нормално натоварен е трафикът по главен път Е-79 и автомагистрала „Струма“. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки в областта са сухи. Прохода Предел е отворен за преминаването на всички видове моторни превозни средства. През  изминалото денонощие няма регистрирани тежки пътни инциденти. Движението по Главен път /E-79/ София – Кулата в участъка от град Кресна до град Сандански се осъществява с повишено внимание поради полагане на маркировка. В срок до 10 май. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.05.10", "title": "Благоевград: Нормално натоварен е трафикът по главен път Е-79 и автомагистрала „Струма“"}
{"url": "http://www.focus-news.net/news/2018/05/10/2520059/denyat-10-may-v-balgarskata-istoriya.html", "text": "През 1841 г. Плевенската община свиква събрание на местните български първенци. Решено е да се съберат пари за строителството на сграда за ново взаимно училище в града. През 1876 г. - четата на Стоил войвода води бой при с. Нейково, Котленско, където войводата е ранен, а знаменосецът Стефан Серткостов е убит. Знамето се поема от Стоил войвода.  В сражението с турците при с. Нейково, загива Георги Обретенов. В сражението с редовна турска армия е убит и Иларион Драгостинов. През 1913 г. край река Ангиста, Сярско, напредващи гръцки войски са спрени със сила от Сярската бригада на Македоно-одринското опълчение. През 1927 г. е обнародван Закон за радиото.\r\nПрез 1953 г. по време на Третия църковно-народен събор Българската православна църква е въздигната от Екзархия в ранг на Патриаршия. \r\nНа 10 май е роден Хаджи Димитър. На този ден в сражение с турците загива Георги Обретенов. \r\n2011 г.\r\nЕвропейският съд по правата на човека в Страсбург задължи България в срок от 15 месеца да ускори наказателното правосъдие посредством въвеждане на механизъм за обезщетяване на гражданите при точене с години на граждански, наказателни и административни дела.\r\n2006 г.\r\nМинистърът на регионалното развитие и благоустройството Асен Гагаузов се среща с германския си колега, отговарящ за транспорта, строителството и регионалното развитие Волфганг Тифензее. На срещата присъства и българския посланик в Германия Меглена Плугчиева. По време на разговора са обсъдени въпроси за жилищните политики на двете държави. Основен акцент на срещата е санирането на жилищни кооперации. Министър Тифензее многократно подчертава, че е готов да сподели опита на Германия в тази посока. Той предлага на българския си колега да бъде организирана конференция, на която германски експерти от бранша да обменят опит с представители на български фирми, финансови институции, ангажирани с този процес. Форматът, мястото и времето на конференцията предстои да се уточнят. От своя страна министър Гагаузов запознава Тифензее с жилищната политика на България и Националната програма за развитие на жилищния сектор, приета от Министерски съвет.\r\n2006 г.\r\nГлавният редактор на авторитетното списание “64-шахматен обзор” Александър Рошел връчва на световния шампион Веселин Топалов шахматния “Оскар” за най-добър шахматист в света за 2005 година. За Топалов са гласували шахматни специалисти и коментатори от 68 страни. След награждаването Веселин Топалов споделя: “Щастлив съм, че спечелих тази авторитетна награда, която преди мен са носили знаменити шахматисти.”\r\n2005 г.\r\nПрезидентът на Република България присъжда Орден „Стара планина“ първа степен на Джо Уилсън, съпредседател на групата за приятелство с България в американския Конгрес „за изключително големите му заслуги за развитието на българо-американските отношения и във връзка със 100-годишнината от установяването на дипломатически отношения между Република България и САЩ“.\r\n1989 г.\r\nБългарският парламент гласува облекчения за пътувания в чужбина, правото на задграничен паспорт за гражданите, промени в Наказателния кодекс. Тези промени се изискват от Хелзинкските договорености, но се правят и за улесняване на изселването на турците от България.\r\n1967 г.\r\nОт 10 до 13 май се провежда официално посещение в България на генералния секретар на ЦК на КПСС Леонид Брежнев. На 12 май е подписан втори договор за дружба, сътрудничество и взаимна помощ между двете страни.\r\n1963 г.\r\nПодписана е търговска спогодба с Кралство Швеция. Северноевропейската държава заема южната и източната част на Скандинавския полуостров и островите Готланд и Еланд в Балтийско море. Площта й е 449 964 кв. км, без да се включват вътрешните водоеми - 411 500 кв. км. В Швеция се добиват железни, медни, оловни и цинкови руди. Това благоприятства развитието на металургията- произвежда се специална стомана. Добре развито е и машиностроенето- корабостроене, електротехническо и радиоелектронно, включително радиолокационно и навигационно оборудване, оборудване за целулозно-хартиената промишленост, автомобилостроене - “Волво” и “Сааб” “Скания”, леки и товарни автомобили, автобуси. Развита е дървообработваща и целулозно-хартиена промишленост, химическа, текстилна и хранително-вкусова промишленост. Водеща роля в селското стопанство има животновъдството в млечно и месно направление. Отглежда се едър рогат добитък, свине, домашни птици и овце. Растениевъдството е ориентирано към производството на фуражи, около 3/4 от обработваемата площ е заета именно с фуражни култури- пшеница, ечемик, овес.\r\n1953 г.\r\nПо време на Третия църковно-народен събор Българската православна църква е въздигната от Екзархия в ранг на Патриаршия. За първи път след 560-годишно прекъсване е избран български патриарх в лицето на пловдивския митрополит Кирил. Митрополит Кирил е виден деец на Българската православна църква и борец за мир, академик. Роден е в София през 1901 г. От 1914 до 1918 г. учи в Софийската семинария, а след това следва богословие в Софийския университет \"Св. Климент Охридски\", в Белград и в Загреб. Защитава докторат. През 1928-1930 г. специализира философия в Берлин. Приема монашество още като студент. През 1936 г. е въздигнат за Стобийски епископ, а през 1938 г. е избран за главен секретар на Св. синод и е ръкоположен за пловдивски митрополит. При възстановяването на Българската патриаршия (на 10 май 1953 г.) е избран за патриарх и софийски митрополит. От 1950 г. е член на Световния съвет на мира и председател на Националния комитет за защита на мира в България от основаването му. Научните интереси на патриарх Кирил обхващат областта на българската културно-национална и църковна история и предимно борбата на българския народ за независимост и национално обособяване. Издирва и осветлява добросъвестно исторически факти, обнародва извори, извлечени от различни чужди архивохранилища. Научните му трудове, значителни по обем и съдържание, са написани на основата на огромен документален материал и са важен принос за историята на българската църковно-национална борба. По-важни от тях са: \"Натанаил, митрополит Охридски и Пловдивски (1820-1906 г.)\" (1952 г.), \"Съпротивата срещу Берлинския договор - Кресненското въстание\" (1955 г.), \"Българската екзархия в Одринско и Македония след Освободителната война 1877-1978 г.\" (т. I, 1969 г., т. II, 1970 г.), \"Граф Игнатиев и българският църковен въпрос\" (1958 г.), \"Екзарх Антим (1816-1888 г.)\" (1956 г.), \"Католическата пропаганда сред българите през втората половина на XIX век\" (1962 г.), \"Принос към униатството в Македония след Освободителната война (1879-1895 г.)\" (1968 г.) и др. Умира през 1971 г.\r\n1945 г.\r\nПриета е наредба-закон за създаване на Върховен стопански съвет (ВСС) при Министерския съвет.\r\n1927 г.\r\nОбнародван е Закон за радиото.\r\n1918 г.\r\nДирекцията за стопански грижи и обществена предвидливост издава нареждане за намаляване на хлебните дажби, което води до протестни демонстрации в Пловдив (15 май), София (18 май), Варна, Ямбол и др.\r\n1914 г.\r\nСедемнадесетото Обикновено народно събрание избира 30-членна анкетна комисия за периода на Балканските войни с 21 депутати от мнозинството и 9 - от опозицията. Комисията се конституира на 17 май с председател Христо Попов и на 22 май се разделя на 4 подкомисии: по дипломатическата подготовка с председател Хр. Попов, по военните действия с председател И. Попов, по търговете и военните доставки с председател И. Вълчев и по реквизициите с председател Р. Радев, от февруари 1915 г. - П. Чорбаджиев.\r\n1913 г.\r\nКрай река Ангиста, Сярско, напредващи гръцки войски са спрени със сила от Сярската бригада на Македоно-одринското опълчение. На 11 май гръцкият и сръбският посланик в София колективно протестират пред министър-председателя Иван Ев. Гешов. Македоно-одринско опълчение е формирано на 23 септември 1912 г. с царски указ. Начело с ген. Никола Генев и с началник-щаб майор Петър Дървингов са съставени шест дружини от по 212-215 души: Солунска, Скопска, Дебърска, Битолска, Одринска и Охридска. През октомври са сформирани още шест дружини: Велешка, Костурска, Кумановска, Прилепска, Сярска и Лозенградска. Дванадесетте дружини са групирани в три бригади с командири полковниците Стоян Николов, Александър Протогеров и Антон Пчеларов. На 12 април 1913 г. са формирани още три дружини: Кукушка, Воденска и Щипска. Общият състав на дружините възлиза на 14 670 души.\r\n1876 г.\r\nЧетата на Стоил войвода води бой при с. Нейково, Котленско, където е ранен, а знаменосецът Стефан Серткостов е убит. Знамето се поема от Стоил войвода. Начело на останалите четирима въстаници той е повторно ранен и спира между селата Близнец и Бинкос, Сливенско. На 12 май в местността Съчма чешме, при с. Бинкос, Стоил войвода е заловен от потеря. Заради дръзкия му отказ да върви вързан е обезглавен. Турците занасят главата му, набучена на кол, в с. Близнец. Воеводата от националноосвободителното движение е роден в с. Инджекьой (днес Стоил войвода), Сливенско. През 1864-1873 г. е овчар в Добруджа. През 1873 г. се завръща в родното си село и сформира малка хайдушка чета в Батовската гора. Оттам прави набези към Варна и Балчик. Дружината му се увеличава и той се прехвърля в Котленския балкан. Предрешени в турски дрехи, а една част от четниците като роби с вързани на гърба ръце, минават през Котел, без някой да открие измамата, и продължават към Сливенския балкан. През 1875 г. Стоил войвода емигрира в Румъния. Там се свързва с революционната емиграция. Определен е за помощник-апостол на Ил. Драгостинов и войвода на чета във II - Сливенски, революционен окръг по време на Априлското въстание 1876 г. Подпомогнат от Кондьо Кавръков, Михаил Гаджалов и др., Стоил войвода изгражда лагер в Стара планина в местността Кушбунар. Там са пренесени оръжие, боеприпаси и храна, а местото трябва да бъде сборен пункт и изходна база на сформираните чети. След избухването на въстанието към четата се присъединява четата на Ил. Драгостинов и Г. Обретенов. Дружината, към която се включват още въстаници наброява вече 72 души. Четниците водят няколко тежки сражения с турските потери, тръгнали по следите им след падналия сняг. В сражение с редовна турска армия, при село Нейково, Сливенско, е убит Иларион Драгостинов. Той е роден в с. Арбанаси, Великотърновско и образованието си получава в Търновското мъжко петокласно училище. След като завършва през 1868 г.емигрира в Русе и се занимава с търговия. По-късно работи в английската железопътна компания като търговски агент и комисионер. Вече в България Драгостинов се включва се активно в обществения и културния живот на Русе. През 1871 г. той основава Русенския революционен комитет и през следващата година е представител на общото събрание на БРЦК в Букурещ. Драгостинов участва в подготовката на Старозагорското въстание 1875 г. Година по- късно влиза в състава на Гюргевския революционен комитет, който подготвя Априлското въстание. Той е избран за апостол на Втори Сливенски революционен окръг. Поради провал на организацията в Сливен при обявяване на въстанието, заедно с Г. Обретенов Драгостинов формира малка чета, която се присъединява към дружината на Стоил войвода.\r\n1871 г.\r\nВасил Левски изготвя \"заплашително\" писмо от името на \"Привременното правителство в България\" до карловския чорбаджия Ганчо Мильов, в което отбелязва целите на борбата: \"В Българско не ще има цар, а народно управление и \"секиму своето\". Секи ще си служи по вярата и законно ще се съди както българинът, така и турчинът, и пр. Свобода и чиста република.\"\r\nАпостолът е роден в град Карлово на 18 юли 1837 г. Учи в родния си град, а след това в Стара Загора. През 1858 г., с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост.След разпускането на легията Левски се присъединява към четата на дядо Ильо войвода. През 1863 г. се прехвърля в Румъния, но след кратък престой се завръща в България. От 1864 г. до 1866 г. учителства в с. Войнягово и организира \"патриотични дружини\" за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втора легия. След разпускането й прави опит да премине в България с чета, но е заловен от сърбите и затворен в Зайчар. Така неуспехът на четническата тактика го довежда до идеята, че изходът на национално -освободителната борба е в пренасяне на нейния център в България. Идеята му се състой в изграждане на революционни комитети вътре в самите български земи, които да се превърнат в центрове българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. Като резултат: на 11 декември 1868 г. и на 1 май 1869 г. Левски предприема две обиколки из страната. За първата си обиколка той получил известна материална подкрепа от Българското общество в Букурещ, а за втората бил подпомогнат от либералната група \"Млада България\", която го снабдила и със специална прокламация на български и турски език, издадена от името на \"Привременно правителство в Балкана\". На 26 август се завръща в Букурещ, за да участва в създаването на БРЦК, но тъй като идеите му не са приети от революционерите в Румъния на 26 май 1870 г. Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застанал изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработил проектопрограма и проектоустав на БРЦК и ги изпратил до революционните комитети за обсъждане и мнение. По негова инициатива в края на април и началото на май 1872 г.в Букурещ е свикано първото Общо събрание на БРЦК, на което Левски получава и специално пълномощие за действие в българските земи. Възгледите на Апостола за изграждане на ВРО и нейните задачи са изложени в изработената от него \"Нареда на работниците за освобождението на българския народ\" (1871 г.). В уводната и част е формулирана целта на организацията: \"С една обща революция да се направи коренно преобразование на сегашната държавна деспотско-тиранска система и да се замени с демократска република (народно управление). На същото това място, което нашите прадеди със силата на оръжието и със своята кръв (са) откупили, в което днес безчовечно беснеят турските кесаджии и еничари и в което владее правото на силата, да се издигне храм на истината и правата свобода, а турският чорбаджилък да даде място на съгласието, братството и съвършеното равенство между всички народности. Българи, турци, евреи и др. ще бъдат равноправни във всяко отношение: било във вяра, било в народност, било в гражданско отношение, било в каквото и да било. Всички ще спадат под един общ закон, който по вишегласие на всички народности ще се изработи.\" За всяко отклонение от тази цел \"Наредата\" предвиждала смъртно наказание. Останалите и параграфи се отнасят до организационната структура на ВРО, правата и задълженията на революционните дейци и наказанията за извършените от тях провинения. След като получава пълномощието от БРЦК. Васил Левски се завръща в България и продължава по-нататъшното изграждане на ВРО. Основава нови комитети не само в Северна, но и в Южна България, включително и в Македония. Точно когато дейността му достига своя най-голям размах на 22 септември 1872 г. в Арабаконашкия проход (днес Ботевградски проход), Средна Стара планина, въпреки забраната от негова страна, е ограбена турска пощенска кола. Акцията е организирана от Общи, взети са 125 000 гроша, които трябвало да бъдат използвани за нуждите на Вътрешната революционна организация. В отговор турските власти предприемат масови арести на населението в този край, задържани са и голям брой членове на революционните комитети в Тетевен, Орхание (дн. Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави Димитър Общи след залавяне му. Благодарение на тях властта попада и по следите на В. Левски. За да бъде предпазена от пълно унищожение ВРО, БРЦК иска от Апостола да вдигне въстание в България. Той обаче отказва, тъй като въпреки постигнатите успехи смята, че подготовката за въстание не е достатъчна. С риск на живота си Пазарджик Левски се отправил към Ловеч, за да може да прибере и запази архивите на организацията. След това има намерение да се прехвърли в Румъния. На 26 декември 1872 г. пристига в Къкринското ханче, откъдето възнамерява да тръгне за Търново и Букурещ. При пътуването от Ловеч до Къкрина е придружаван от Никола Цветков. На 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак. В края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не довежда до съществен резултат. Левски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена.\r\nВасил Левски се налага като лидер на ВРО, идеолог, организатор и ръководител на българското национално- освободително движение. Далновиден и талантлив организатор, той обобщава опита на революционното движение до този момент и пръв достига до съзнанието за необходимостта от предварителна подготовка чрез създаването на революционни комитети и пренасяне на центъра на организирането на националната революция в българските земи. Убеден демократ, Левски вярвал в силите на българите сами да извоюват своята свобода, защото \"който ни освободи, той ще ни зароби\". Проповядва идеята за \"свята и чиста република\", за общество и държава, в която всички \"да бъдат напълно свободни там, гдето живее българинът - в България, Тракия, Македония\".\r\n1841 г.\r\nПлевенската община свиква събрание на местните български първенци. Решено е да се съберат пари за строителството на сграда за ново взаимно училище в града.На тази дата са родени:\r\n1840 г.\r\nВ Сливен е роден Хаджи Димитър. Димитър Николов Асенов е син на преуспяваш занаятчия, който през 1842 г. заедно със съпругата си и синовете си пътуват до Ерусалим на хаджилък - оттогава Димитър става \"Хаджи\".Двама от братята му се сражават в Критското въстание 1866-1869 г., а най-малкият участва в четата му и загива. Чичовците му Стоян и Добри са известни народни хайдути, по-късно и войводи. Хаджи Димитър учи в родния си град. След убийството на Али ефенди от П. Хитов и Ст. Люцканов през декември 1860 г. е принуден да се укрива и през пролетта на 1861 г. излиза хайдутин в четата на П. Хитов. С нея обикаля Балкана до есента на 1863 г. и известно време е знаменосец. Заедно с П. Хитов прекарва зимата на 1863-1864 г. в Сърбия, а през пролетта отива в Букурещ, където се среща с Г. С. Раковски. През лятото заедно със Ст. Люцканов Хаджи Димитър минава р. Дунав начело на чета от 12 души, но бързо се разделят. През 1866 г. заедно с Жельо Войвода, Стефан Караджа и чета от 20 души преминава в България, но и този път войводите се разделят. Заедно с няколко души Хаджи Димитър действа из Балкана до есента. През 1867 г. влиза като войвода в Тайния централен български комитет. На 6 юли начело на въоръжена чета от 129 души преминава р. Дунав при с. Вардим, Великотърновско, край устието на р. Янтра, заедно със Ст. Караджа. Тежко ранен, Ст. Караджа попада в ръцете на османските потери. С останалите около 40 четника Хаджи Димитър пробива обсадата и след няколко дни се установява на връх Бузлуджа. Тук четата е обградена от потери и редовна турска войска. На 18 юли следобед, след неколкочасово сражение, загиват почти всички. В боя е убит и Хаджи Димитър, главата му е занесена в Търново, а оръжието и книжата на четата са предадени на Мидхад паша.На тази дата умират:\r\n1876 г.\r\nВ сражение с турците при с. Нейково, Котленско, загива Георги Обретенов. Синът на баба Тонка Обретенова от 1870 г. получава образование в Юнкерското училище в Одеса. Пет години по-късно се завръща в България във връзка с подготвяното въстание. След неуспеха на Старозагорския бунт отново се завръща в Румъния. Георги Обретенов е определен за помощник-апостол във Сливенския революционен окръг. След избухването на Априлското въстанието с четата си се присъединява към четата на Стоил Войвода и тази на Ил. Драгостинов. Дружината, към която се включват още въстаници, наброява 70 души и води няколко тежки сражения с турските потери.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.10", "title": "Денят 10 май в българската история"}
{"url": "http://www.focus-news.net/news/2018/05/10/2520060/dobrich-vremenno-shte-bade-spryano-vodopodavaneto-v-rayona-na-zhk-balik-bl-17.html", "text": "Временно ще бъде спряно водоподаването в района на жк. „Балик“ бл. 17 заради свързване на водопровод на Площадката за разделно събиране на битови отпадъци. Това съобщиха от пресцентъра на Общината.", "date": "2018.05.10", "title": "Добрич: Временно ще бъде спряно водоподаването в района на жк. „Балик“ бл. 17"}
{"url": "http://www.focus-news.net/news/2018/05/10/2520061/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с монтаж на спирателен кран на ул. „Георги Бенковски“ с. Лозен се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Васил Левски“, ул. „Могила“, ул. „Св. Спас“, ул. „Рашовец“, ул. „Рудината“, ул. „Георги Бенковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могила“ ъгъла с ул. „Суходол“.\r\nВъв връзка с подмяна на сградно водопроводно отклонение на ул. „Богдан“ вилна зона „Иваняне“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: вилна зона „Иваняне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богдан“№7.\r\nВъв връзка с реконструкция на уличен водопровод на ул. „Две могили“ кв. „Кумарица“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Светлина“, ул. „Дъбиците“, ул. „Леярска“, ул. „Стадион“, ул. „Иван Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумарица“ ъгъла с ул. „Поп Боне Найденов“.\r\nВъв връзка с прекъсване на сградно водопроводно отклонение на бул. „Никола Й. Вапцаров“ жк. „Лозенец“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул. „Никола Й. Вапцаров“ от бул. „Черни връх“ до ул. „Козяк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Й. Вапцаров “ ъгъла с ул. „Банат“.\r\nВъв връзка с прекъсване на сградно водопроводно отклонение на ул. „Осогово“ жк. „Зона Б-5“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Осогово“ от ул. „Св. Св. Кирил и Методий“ до ул. „Цар Симеон“; ул. „Св. Св. Кирил и Методий“ от ул. „Осогово“ до ул. „Шар планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий “ ъгъла с ул. „Осогово“.\r\nВъв връзка с подмяна на сградно водопроводно отклонение на ул. „Стефан Стамболов“ с. Яна, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Юрий Гагарин“, ул. „Стефан Стамболов“, ул. „Миньорска“, ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ пред 116 ОУ.\r\nВъв връзка с подмяна на сградно водопроводно отклонение на ул. „Гергана“ кв. „Сеславци“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Чавдар“, ул. „Мургаш“, ул. „Еделвайс“, ул. „Св. Св. Кирил и Методий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гергана“ ъгъла с ул. „Липа“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/10/2520063/stara-zagora-shte-se-provede-sreshta-s-uchastieto-na-darzhavnite-organi-i-mestnata-administratsiya-po-temata-za-zashtitata-na-lichnite-danni.html", "text": "От 10.00 ч., в зала „П. Р. Славейков“, в сградата на Община Стара Загора ще се проведе среща с участието на държавните органи, местната администрация, здравни и учебни заведения, и представители на местния бизнес в област Стара Загора за разясняване на предстоящото влизане в сила на Общия регламент за защита на данните – General Data Protection Regulation (GDRP). Това съобщиха от пресцентъра на Общината. Над 170 души досега са се регистрирали за участие, съобщи секретарят на общината Делян Иванов, който е инициатор на срещата.Лектор ще бъде членът на Комисията за защита на личните данни Цанко Цолов, който ще отговаря и на въпроси на присъстващите в залата.\r\nПроявата е част от широката разяснителна кампания на Комисията за защита на личните данни (КЗЛД) за популяризиране на основните положения на новия Регламент (ЕС) 2016/679. Целта е да се насърчи обществената информираност и разбиране на рисковете, правилата, гаранциите и правата, свързани с обработването на лични данни във всички сфери на обществения живот от разнообразни администратори.\r\nПредставителят на комисията ще представи основните моменти в новата правна рамка и необходимите практически стъпки за администраторите с цел въвеждане в дейността им на новоприетите стандарти за защита и обработване на личните данни.", "date": "2018.05.10", "title": "Стара Загора: Ще се проведе среща с участието на държавните органи и местната администрация по темата за защитата на личните данни"}
{"url": "http://www.focus-news.net/news/2018/05/10/2520064/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Даниела Димова, Иво Иванов, Калина Пеева и Людмила Колева ще се срещнат с граждани . Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Калина Пеева – на 10 май, на Людмила Колева – на 11 май.", "date": "2018.05.10", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/05/10/2520062/ministar-ekaterina-zaharieva-vse-oshte-nyama-okonchatelno-razreshenie-za-helikopter-za-spasitelnata-aktsiya-na-boyan-petrov-v-himalaite.html", "text": "Все още няма окончателно разрешение за хеликоптер за спасителната акция на Боян Петров. Това каза вицепремиерът и министър на външните работи Екатерина Захариева в „Тази сутрин“ по бТВ.  „Нашият почетен консул постоянно помага там“, каза Захариева и отчете, че има компании и пилоти, които не са много, но са готови да летят на такава височина и пилотите да се включат в подобна рискована акция. „Надявам се, че този път канят надеждна компания, която е готова да изпрати два хеликоптера, така че единият да носи гориво“, коментира министърът. На въпрос дали са необходими пари за спасителната акция на българския алпинист,  Захариева заяви, че за момента не става въпрос за пари. „По-скоро други са проблемите“, допълни тя.  Външният министър уточни, че още трима спасители се изпращат на място и поясни, че към момента спасителите са стигнали на 6 100 метра височина. По думите й за днес след обяд се очакват благоприятни метеорологични условия. „Стискам палци и има надежда, че нещата ще приключат“, коментира Захариева. Агенция „Фокус“ припомня:  На 6 май 2018 г. в посолството на Република България в Пекин постъпи информация от Тибетската алпинистка асоциация, че българският алпинист Боян Петров е в неизвестност от 3 май 2018 г. Боян е участвал в експедиция в Хималаите заедно с още 10 души - 1 унгарец, 5 италианци и четирима водачи от непалски произход. Според получената информация неговата липса е била забелязана от участниците в експедицията в района на Шиша пангма на около 7500 м надморска височина. Веднага след това са изпратени трима души, за да го издирват. На 6 май сутринта, на 7350 м надморска височина са били открити палатката и спалния му чувал, без самия алпинист. Поради внезапно влошаване на метеорологичните условия в района тримата търсачи временно сa прекратили издирването. Организаторите на експедицията съобщиха в профила си във „Фейсбук“, че Боян е започнал да се катери към връх Шиша Пангма на 29 април и оттогава не се е връщал в базата. На 8 май беше подновена акцията по спасяването на българския алпинист Боян Петров в Хималаите. Радостина Ненова – жената, с която той живее на семейни начала, съобщи, че трима шерпи са тръгнали да го търсят още рано сутринта. Ден след това българското правителство полага всички усилия, за да организира издирването на алпиниста Боян Петров.", "date": "2018.05.10", "title": "Министър Екатерина Захариева: Все още няма окончателно разрешение за хеликоптер за спасителната акция на Боян Петров в Хималаите"}
{"url": "http://www.focus-news.net/news/2018/05/10/2520067/plovdiv-povishena-e-opasnostta-ot-padashti-kamani-po-napravleniyata-krichim-devin-i-asenovgrad-smolyan.html", "text": "Натоварено е движението по пътищата Пловдив-Карлово, Пловдив-Пещера и Пловдив-Асеновград-Смолян, както и по пловдивския участък на АМ „Тракия“. Това съобщи за Радио „Фокус“ – Пловдив дежурният в Областно пътно управление. Пътните настилки в областта са мокри на места, в усойните и планински райони – мокри и хлъзгави, но нормално проходими. Водачите трябва да шофират с повишено внимание и съобразена скорост, както и да не предприемат рискови маневри. До 30 юни 2018 г. движението на моторни превозни средства до 12 тона по АМ „Тракия“, в участъка от км 134 до км 156, ще се осъществява двупосочно в платното посока София, поради ремонтни дейности. Ограничено е преминаването за камиони над 12 тона, като водачите трябва да използват обходни маршрути – от пътен възел „Пловдив Изток“ при км 133 на АМ „Тракия“, по път I-8 и II-66 до пътен възел „Плодовитово“ при км 165 и обратно. Остава валидно и и въведеното ограничение за движение с до 90 км/ч по участъка с ремонтни дейности. До 14 май 2018 г. преминаването по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Остава забранено движението за моторни превозни средства над 12 тона по пътя Поповица-Болярци, като причината е намален габарит на пътното платно на мост. Преминаването по пътя Белица-Загражден-Давидково, в участъка от км 13 до км 18, е ограничено за всички моторни превозни средства, поради компрометирана настилка. От Областното пътно управление предупредиха, че има повишена опасност от падащи камъни по направленията Асеновград-Смолян, Юговско ханче-Югово-Лъки-Здравец и Кричим-Девин. Водачите трябва да преминават с повишено внимание и съобразена скорост по посочените участъци.\r\nТрафикът на територията на град Пловдив също е интензивен към този час. Колони от автомобили се образуват по булевардите „Васил Априлов“, „Шести септември“, „Христо Ботев“, „Руски“, „Цар Борис III Обединител“, „Найчо Цанов“, „Освобождение“, „Източен“, „Санкт Петербург“ и „Пещерско шосе“. Пътните настилки в града са частично мокри, но нормално проходими.\r\nТони МИХАЙЛОВ", "date": "2018.05.10", "title": "Пловдив: Повишена е опасността от падащи камъни по направленията Кричим-Девин и Асеновград-Смолян"}
{"url": "http://www.focus-news.net/news/2018/05/10/2520066/stara-zagora-profesionalen-forum-preventsiyata-kato-protses-na-etichnost-osashtestvimost-dostovernost-i-efektivnost-shte-se-provede-v-grada.html", "text": "Продължава  тридневният Професионален форум на тема: „Превенцията като процес на етичност, осъществимост, достоверност и ефективност“, подготвен от Общинския съвет по наркотични вещества Стара Загора и Превантивно-информационния център по зависимости, съобщиха от пресцентъра на Общината.\r\nГости на форума ще бъдат заместник-министър Светлана Йорданова от Министерство на здравеопазването, представители на Националния център по наркомании и Националния фокусен център за наркотици и наркомании, Столична дирекция на вътрешните работи – отдел „Противодействие на криминалната престъпност“, ОД на МВР – Стара Загора, ОД на МВР – Ловеч, Община Стара Загора. \r\nВниманието на участниците във форума - представители на 27 Общински съвета по наркотични вещества и експерти от 27 превантивно-информационни центъра в страната, които имат опит в сферата на превенцията на употребата на психоактивни вещества и работят на терен (в училищата), ще се насочи към приложението в практиката на съвременни подходи при универсална превенция и на европейските стандарти за планиране и осъществяване на превантивни програми. \r\nОчакванията са да се споделят мнения, досегашен опит, постижения, проблеми, неформално да се разговаря за интересуващата проблематика, да се доразвият партньорски взаимоотношения; да се усъвършенстват познания и умения за правилно планиране и провеждане на интерактивни занятия в училищата, да се обсъдят и да се определят мерки за бъдеща превантивна дейност, да се потърсят по-добрите възможности за работа с подрастващите.", "date": "2018.05.10", "title": "Стара Загора: Професионален форум „Превенцията като процес на етичност, осъществимост, достоверност и ефективност“ ще се проведе в града"}
{"url": "http://www.focus-news.net/news/2018/05/10/2520069/burgas-zatvorena-za-dvizhenie-otsechkata-pomorie-aheloy-poradi-izvarshvane-na-remontni-deynosti-na-patnata-nastilka.html", "text": "Затворена за движение отсечката Поморие-Ахелой поради извършване на ремонтни дейности на пътната настилка. Това съобщи за Радио „Фокус“ – Бургас дежурният в Областно пътно управление – Бургас.Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител ремонтите трябва да приключат до 18 юни 2018 г. Водачите да се движат с повишено внимание и съобразена скорост в свободната лента, съобразно създадената организация на движение.Ремонти се извършват на пътна отсечка кв. „Ветрен“-Бургас. Шофьорите да се движат внимателно. Движението в областта се извършва с нормална интензивност. Пътните настилки са сухи и нормално проходими. \r\nДеница ДИМИТРОВА", "date": "2018.05.10", "title": "Бургас: Затворена за движение отсечката Поморие-Ахелой поради извършване на ремонтни дейности на пътната настилка"}
{"url": "http://www.focus-news.net/news/2018/05/10/2520070/varna-patnite-nastilki-v-oblastta-sa-chastichno-mokri-poradi-obilnite-valezhi.html", "text": "ПДвижението по АМ „Хемус”от км 402+000 до км 402+100 /съоръжение Девня/ се осъществява с повишено внимание, поради ръчно профилиране на банкети, предаде репортер на Радио „Фокус“ – Варна. Пътните настилки в областта са частично мокри, поради падналите обилни валежи. Преобладава купеста облачност, но времето е ясно и видимостта е добра. И днес има вероятност за краткотрайни, но интензивни валежи.\r\nПо данни на Агенция „Пътна инфраструктура“ по АМ „Черно море“ Варна-Бургас трафикът от км 2+329 до км 3+238 се осъществява с пренасочване на движението в платното посока Варна поради ремонт на виадукт „Звездица“, който ще продължи до есента.\r\nПо път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Трафикът се осъществява по  обходен маршрут: Кичево – Оброчище. В участъка от км 125+000 до км 165+000 движението се осъществява с повишено внимание, поради монтаж на ограничителни системи. В участъка Кранево – Варна от км 83+200 до км 100+100 също трябва да се шофира с повишено внимание поради косене на тревни площи. Движението в района се регулира от сигналисти.\r\nПо третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 се осъществява в една лента, тъй като има частични ремонтни дейности на асфалтовата настилка. По път III-2901 от км 10+392 /кръстовище Николаевка/ до км 0+000 /Аксаково/ се провеждат ремонтни дейности на асфалтовата настилка. Движението в района се регулира от сигналист.\r\nМилена СТОЕВА", "date": "2018.05.10", "title": "Варна: Пътните настилки в областта са частично мокри поради обилните валежи"}
{"url": "http://www.focus-news.net/news/2018/05/10/2520071/sliven-mokri-zaradi-dazhda-sa-patnite-nastilki-v-oblastta.html", "text": "Мокри заради дъжда са пътните настилки в област Сливен. Движението е натоварено, съобщиха от Областно пътно управление. Трафикът в сливенската отсечка на АМ „Тракия“ е интензивен. Натоварено е движението по пътя Сливен – Ямбол.Няма въведени ограничения за пътуващите. Пътните настилки са сухи и нормално проходими. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.\r\nОпасност от падащи камъни има по пътя Сливен – Ичера – Градец.", "date": "2018.05.10", "title": "Сливен: Мокри заради дъжда са пътните настилки в областта"}
{"url": "http://www.focus-news.net/news/2018/05/10/2520073/plovdiv-avtobusite-po-linii-1-20-i-27-vazstanovyavat-marshruta-si-po-ul-komatevsko-shose.html", "text": "Автобусите по линии №1, 20 и 27 възстановяват утвърдения си с общинската транспортна схема маршрут и от днес няма да заобикалят за кв. „Коматево“ през ул. „Захаридово“, а ще се движат направо по ул. „Коматевско шосе“ и в двете посоки. Това съобщиха за Радио „Фокус“ – Пловдив от ОП „Организация и контрол на транспорта“. Временната организация беше въведена поради строително-ремонтни дейности на пътя. Те приключиха преди предвидения за 20 май краен срок, което позволява градските автобуси да тръгнат по обичайния си маршрут, обясниха от общинското предприятие.", "date": "2018.05.10", "title": "Пловдив: Автобусите по линии №1, 20 и 27 възстановяват маршрута си по ул. „Коматевско шосе“"}
{"url": "http://www.focus-news.net/news/2018/05/10/2520072/pregled-na-osnovnite-temi-v-burgaskiya-pechat.html", "text": "Водещото заглавие на регионалния ежедневник „Черноморски фар“ е „Медсестри 55+ ни слагат системи“. „Бургаските здравни работници се включват в национален протест“, е подзаглавието на статията. Недостигът на кадри и ниското заплащане са част от причините за недоволството им. „Кметът Димитър Николов откри младежки форум за Деня на Европа“, е друга тема от първа страница на днешния брой. Кметът Димитър Николов поздрави участниците в младежкия форум „Предимството да бъдеш информиран“, в който се включиха представители от младежки екип „Европа“, сдружение „АСУ Делфи“, фондация „Астика“, инициативата „Бургас харесва младите“, „Младежки културен център, ученици от Английска езикова гимназия и Морското училище в Бургас. „Венци и цветя затрупаха Альошата“, е следващо заглавие на вестника. „Безсмъртният полк“ марширува за трети пореден път. „За първи път в Бургас пристигнаха мощите на свети Николай“, е друго заглавие от първа страница на вестника.\r\nТемата на деня днес е „Реплика на най-старото злато за бургаската библиотека“. По случай 130-я рожден ден.  Регионална библиотека „Пейо Яворов“ събра изкушените от словото, съмишленици, директори на библиотеки от цялата страна, читатели и приятели.", "date": "2018.05.10", "title": "Преглед на основните теми в бургаския печат"}
{"url": "http://www.focus-news.net/news/2018/05/10/2520075/brussels-times-myusyulmanskoto-rakovodstvo-na-belgiya-ne-priznava-obuchenieto-ot-mestniya-islyamski-kulturen-tsentar-na-belgiya.html", "text": "Мюсюлманското ръководство на Белгия (МРБ) не признава обучение, дадено в Голямата джамия на Ислямския културен център на Белгия (ИКЦБ), нито дипломите, които е издал, след като е спрял да бъде представител на мюсюлманите през 90-те, съобщиха от МРБ чрез съобщение до медиите, пише електронното издание The Brussels Times.\r\nВ комюникето се добавя, че нито един имам в официалните джамии не преминал през обучение на ИКЦБ.\r\nВ доклад на Координационната служба за анализ на заплахите (OCAM) се прави тревожното заключение за обучението на имамите от ИКЦБ, който е подчинен на Световната ислямска лига и Саудитска Арабия и който не се признава от официалните власти на Белгия.\r\nБелгийска комисия за разследване на терористичните атаки е препоръчала на властите да прекратят действието на конвенцията със Саудитска Арабия за управление на Голямата джамия. През март правителството анонсира, че се оттегля от него с едногодишно предизвестие, след което МРБ ще поеме ръководството на джамията отново, в съдействие с местна мюсюлманска организация.\r\n„МРБ не може да не е доволно от решението на Федералното правителство да му повери управляваната от ИКЦБ Голяма Джамия в близко бъдеще и обещава да съблюдава отговорностите си за развитието на исляма в Белгия – открит ислям, който се основава на белгийския и европейския контекст“, заяви председателят на МРБ Салах Ечалауи.\r\nОрганизацията също така се готви да създаде институт за обучение на имами и ислямски съветници. Очаква се тя да бъде отворена навреме за следващата учебна година.\r\nОт своя страна, учители по ислямска религия се обучават в рамките на висши училища и / или университети, в рамките на партньорства, сключени с МРБ, обясни изпълнителният директор.\r\nСъщо така разкри, че в рамките на партньорство, сключено с ръководствата на затворите, ислямските работи, поставени в ръцете на лишените от свобода, трябва първо да получат печат на одобрение от МРБ.\r\nПревод и редакция:", "date": "2018.05.10", "title": "Brussels Times: Мюсюлманското ръководство на Белгия не признава обучението от местния Ислямски културен център на Белгия"}
{"url": "http://www.focus-news.net/news/2018/05/10/2520074/shumen-vazstanoveno-e-dvizhenieto-po-avtomagistrala-hemus-pri-km-349-v-posoka-varna.html", "text": "Възстановено е движението по автомагистрала \"Хемус\" при км 349 в посока Варна. Това съобщиха от пресцентъра на Агенция \"Пътна инфраструктура\".", "date": "2018.05.10", "title": "Шумен: Възстановено е движението по автомагистрала \"Хемус\" при км 349 в посока Варна"}
{"url": "http://www.focus-news.net/news/2018/05/10/2520076/blagoevgrad-ot-1200-chasa-v-sgradata-na-obshtinata-shte-se-provede-preskonferentsiya.html", "text": "От 12:00 часа в зала 5 на община Благоевград ще се проведе пресконфереция във връзка с Годишните музикални награди на БГ Радио. Това съобщиха от пресцентъра на Община Благоевград.", "date": "2018.05.10", "title": "Благоевград: От 12.00 часа в сградата на общината ще се проведе пресконференция"}
{"url": "http://www.focus-news.net/news/2018/05/10/2520077/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към БЧК.  Времето е облачно, в Стара планина превалява дъжд. В билните части духа слаб до умерен вятър. Съоръженията в курортите не работят. Температурите варират между 5 и 11 градуса. През изминалото денонощие няма регистрирани инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.10", "title": "ПСС: Лоши са условията за туризъм в планините"}
{"url": "http://www.focus-news.net/news/2018/05/10/2520078/sliven-gradat-otbelyazva-178-godini-ot-rozhdenieto-na-hadzhi-dimitar.html", "text": "178 години от рождението на Хаджи Димитър се отбелязват в Сливен с редица събития. Честванията са част от културния календар на Община Сливен. От 10 до 17 часа в къща-музей „Хаджи Димитър“ ще бъдат прожекциите на филми за Хаджи Димитър и хайдутството. Филмите са от фонда на Регионалния исторически музей – Сливен. В 18 часа на пл. „Хаджи Димитър“ ще започне церемонията за поднасяне на венци и цветя пред паметника на Хаджи Димитър и сливенските възрожденци. Концерт ще представят детски танцов ансамбъл „Българче“ при ОУ „Христо Ботев“ и Народно читалище „Хаджи Димитър-1937“.\r\nНа 11 май в 12 часа на пл. „Хаджи Димитър“ ще започне „Клетва на първокласника“. В нея ще се включат първолаци от сливенски училища. Клетвата беше отложена от началото на март заради лоши метеорологични условия. В 18.30 часа в зала „Сливен“ ще бъде концертът на Младежки танцов ансамбъл „Браво“ при Народно читалище „Хаджи Димитър-1937“. Входът е с билети.", "date": "2018.05.10", "title": "Сливен: Градът отбелязва 178 години от рождението на Хаджи Димитър"}
{"url": "http://www.focus-news.net/news/2018/05/10/2520079/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През нощта не са получавани сигнали за инциденти по пътищата в областта.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е интензивен в сутрешните часове. По-натоварено е движението по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.10", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/05/10/2520080/predsedatelyat-na-sem-poiska-da-regulira-i-onlayn-mediite.html", "text": "Законът за радиото и телевизията е доста тясна дреха, регулацията трябва да се променя заедно със своя сектор. В момента се получава свръхрегулация при радиото и телевизията, а онлайн пространството стои изцяло извън регулация, а всъщност опасните явления да минават точно оттам. Това каза преизбраният председател на Съвета за електронни медии София Владимирова в предаването „Тази сутрин” по бТВ.\r\nНа въпрос дали трябва СЕМ да получи правомощия и по отношение на сайтовете, тя отговори: „Вече спокойно мога да кажа, че отговорът е „Да”. „Не става въпрос за цензура, както твърдя, че няма цензура върху радио- и телевизионните оператори. Има регулация”, подчерта Владимирова.\r\nПо думите й „в интернет хората възприемат информацията като фастфууд”, което е особено тревожно например по здравните теми. „В традиционните медии много трудно можеш да видиш негативни явления като дезинформация и език на омразата”, посочи тя.\r\nЩо се отнася до агресивното говорене срещу лица и групи, София Владимирова цитира последното наблюдение на СЕМ от ноември м.г.: „Резултатите показват, че най-вече през политическото говорене минава езикът на омразата. Моят апел към Вашите гости е да си дават сметка за огромното влияние, което имат над аудиторията. Хората приемат този начин на говорене за нормален”.\r\nТя отбеляза, че най-много негативни явления са били отчитани в партийните телевизии, но в последно време има известно „обиране на говоренето”.\r\nОт думите й стана ясно още, че БСП към момента не са подали официално документи за отдавна обявения си телевизионен канал.", "date": "2018.05.10", "title": "Председателят на СЕМ поиска да регулира и онлайн медиите"}
{"url": "http://www.focus-news.net/news/2018/05/10/2520081/shumen-lek-avtomobil-e-samokatastrofiral-na-avtomagistrala-hemus-pri-km-350.html", "text": "Лек автомобил е самокатастрофирал на автомагистрала „Хемус“ при км 350. Това съобщи за Радио „Фокус“- Шумен Ася Йорданова, говорител на ОД на МВР-Шумен. Водач на Ауди А3 с варненска регистрация се ударил в мантинелата. Няма пострадали при произшествието. Водачите да се движат с повишено внимание в посочения участък.\r\nИвелина ИВАНОВА", "date": "2018.05.10", "title": "Шумен: Лек автомобил е самокатастрофирал на автомагистрала „Хемус“ при км 350"}
{"url": "http://www.focus-news.net/news/2018/05/10/2520083/dobrich-stroitelni-raboti-na-obekt-integriran-proekt-za-podobryavane-na-vodniya-sektor-na-grad-dobrich-po-lot-3-i-lot-2-se-izpalnyavat-po-razlichni-ulitsite-v-grada.html", "text": "Строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2 се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности, предаде кореспондентът на Радио „Фокус” – Варна.  Движението на автомобили по Околовръстния път на Добрич и отсечката Добрич-Варна се регулира с пътни знаци заради ремонтни дейности на асфалтова настилка, които продължават до 30 май. Няма въведени временни ограничения, но движението на превозни средства трябва да се извършва с повишено внимание, съветват от Агенция „Пътна инфраструктура“. В Добрич времето е облачно, възможни са превалявания от дъжд, тихо е, температурата на въздуха е около 15 градуса. \r\nЖулиета НИКОЛОВА", "date": "2018.05.10", "title": "Добрич: Строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2 се изпълняват по различни улиците в града"}
{"url": "http://www.focus-news.net/news/2018/05/10/2520084/veliko-tarnovo-mokri-sa-patnite-nastilki-v-grada-trafikat-v-sutreshnite-chasove-e-intenziven.html", "text": "Натоварено е движението във Велико Търново в началото на работния ден. Времето в града е облачно, без валежи. Настилките са мокри и хлъзгави, предаде репортер на Радио „Фокус“ – Велико Търново. Трафикът е интензивен, както по главните улици в центъра, така и покрай по-големите училища и детски градини в кварталите. Патрули на „Пътна полиция“ има покрай учебните заведения, както и на входовете и изходите на града. Екипите следят за правилното протичане на движението. Светофарите във Велико Търново работят нормално. Допълнително въведени ограничения в региона няма. Остават затворени за движение две улици в старата част – „Силвестър Панов“ и „Шейново“. Причината е извършване на ремонт на водопроводна мрежа, по проект на Община Велико Търново. Ограничено е преминаването и по пътя към село Шемшево през Западната промислена зона на града. Причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик.  Ремонтът трябва да приключи до края на лятото, увериха от местната администрация в старата столица.\r\nЛуиза ТРАНЧЕВА", "date": "2018.05.10", "title": "Велико Търново: Мокри са пътните настилки в града, трафикът в сутрешните часове е интензивен"}
{"url": "http://www.focus-news.net/news/2018/05/10/2520085/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Германия, Франция и Великобритания ще „направят всичко“, за да осигурят оставането на Иран в ключовата ядрена сделка от 2015 година, заяви германският канцлер Ангела Меркел, един ден след излизането на САЩ от споразумението, пише германската редакция на електронното издание The Local.\r\n„Ще продължим да изпълняваме споразумението и ще направим всичко възможно, за да осигурим оставане на Иран в сделката“, заяви Меркел, като добави, че Берлин е взел това решение заедно с Париж и Лондон.\r\nИзразявайки съжаление за решението на Доналд Тръмп да изкара САЩ от ядрената сделка, германският канцлер призна, че действително има притеснения за програмата за балистични ракети на Иран, както и за влиянието му в Сирия и Ирак.\r\n„Има неща, извън (ядрената) сделката, за които трябва да се говори“, посочи тя.\r\nНезависимо от това, Меркел подчерта, че европейските държави смятат споразумението за „важен стълб, който никога не трябва да бъде поставян под въпрос“.\r\nНо отговорникът за външната политика на партията на канцлера ХДС Норберт Рьотген предупреди, че ще бъде трудно да се спазва споразумението без САЩ, тъй като европейските компании, които продължат да правят бизнес с Иран, могат да бъдат ударени от тежки американски санкции.\r\n„Който инвестира в Иран ще бъде ударен силно от американските санкции и тази цена не може да бъде пренебрегната“, предупреди той в интервю пред списание Der Spiegel.\r\n„Така че засегнатите компании най-вероятно бързо ще оттеглят инвестициите си или ще излязат от страната веднага“, продължи Рьотген.\r\nСкандалът се оформи в сряда, когато иранският Върховен водач Аятолах Али Хаменей заяви, че Техеран ще се откаже от сделката, ако европейските поддръжници не предложат солидни гаранции, че търговските отношения ще продължат и след оттеглянето на САЩ.\r\n***Мюсюлманското ръководство на Белгия (МРБ) не признава обучение, дадено в Голямата джамия на Ислямския културен център на Белгия (ИКЦБ), нито дипломите, които е издал, след като е спрял да бъде представител на мюсюлманите през 90-те, съобщиха от МРБ чрез съобщение до медиите, пише електронното издание The Brussels Times.\r\nВ комюникето се добавя, че нито един имам в официалните джамии не преминал през обучение на ИКЦБ.\r\nВ доклад на Координационната служба за анализ на заплахите (OCAM) се прави тревожното заключение за обучението на имамите от ИКЦБ, който е подчинен на Световната ислямска лига и Саудитска Арабия и който не се признава от официалните власти на Белгия.\r\nБелгийска комисия за разследване на терористичните атаки е препоръчала на властите да прекратят действието на конвенцията със Саудитска Арабия за управление на Голямата джамия. През март правителството анонсира, че се оттегля от него с едногодишно предизвестие, след което МРБ ще поеме ръководството на джамията отново, в съдействие с местна мюсюлманска организация.\r\n„МРБ не може да не е доволно от решението на Федералното правителство да му повери управляваната от ИКЦБ Голяма Джамия в близко бъдеще и обещава да съблюдава отговорностите си за развитието на исляма в Белгия – открит ислям, който се основава на белгийския и европейския контекст“, заяви председателят на МРБ Салах Ечалауи.\r\nОрганизацията също така се готви да създаде институт за обучение на имами и ислямски съветници. Очаква се тя да бъде отворена навреме за следващата учебна година.\r\nОт своя страна, учители по ислямска религия се обучават в рамките на висши училища и / или университети, в рамките на партньорства, сключени с МРБ, обясни изпълнителният директор.\r\nСъщо така разкри, че в рамките на партньорство, сключено с ръководствата на затворите, ислямските работи, поставени в ръцете на лишените от свобода, трябва първо да получат печат на одобрение от МРБ.\r\n***Призовават Тереза Мей да удължи преходния период за да реши проблема с митническия съюз, пише британското консервативно издание  Daily Express.\r\nПолитически фигури, включително министърът на околната среда Майкъл Гоув и бившият началник на кабинета на премиера Ник Тимъти призовават Тереза Мей да се откаже от предпочитаното от нея „митническо партньорство“ за  сметка на митническо споразумение, което максимално да улесни споразумението за митниците.\r\nСпоред тях е добре да се удължи преходния период, за да се постигне приемливо споразумение, което сегашните срокове не позволяват.\r\nБившият образователен министър Ник Боулс казва: „Решението се намира във внимателно и подробно развиване на нова система на митническо сътрудничество, която се основава на възможностите на новите технологиите – така нареченото „максимално улеснение“.\r\n***Разрешават на еднополовите двойки в Гърция да осиновяват деца, пише гръцкото електронно издание  Ekathimerini.\r\nПромяната в закона, предложена от Министерството на труда бе одобрена на пленарно заседание на гръцкия парламент в сряда.\r\nПоправката беше приета с 161 гласа за срещу 103 против в 300-местния гръцки парламент.\r\nТемата предизвика разделение в управляващата коалиция, като повечето депутати от десният коалиционен партньор на СИРИЗА  гласуваха  против, както и двама депутати от СИРИЗА. Опозиционната „Нова Демокрация“ също гласува против.\r\nСмята се , че промяната в закона ще ускори процедурите по осиновяване.", "date": "2018.05.10", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/05/10/2520087/pregled-na-osnovnite-temi-vav-varnenskiya-pechat.html", "text": "„Не достигат пощальони и сезонни работници за курортите“, е челното заглавие в днешния брой на вестник „Черно море“. Най-много свободни места има за готвачи и сервитьори. На прага на активния летен сезон туристическият бранш по Северното Черноморие все още не е набрал необходимия персонал за нормалното функциониране на хотели, ресторанти и заведения за бързо хранене. \r\n„15 литра дъжд се изляха над Варна“, четем още на първа страница. До 15 ч. вчера падналите количества дъжд във Варна са 15 литра на кв. метър. \r\n„Денят на Европа и Денят на победата обединиха варненци“, пише всекидневникът на стр. 2. Варненци отбелязаха два празника на 9 май – Деня на Европа и Деня на победата. 1500 ветерани от Втората световна война има у нас. За трета поредна година Варна се включи в шествието на „Безсмъртният полк“. В повече от 50 града в страната бяха проведени шествия, които са организирани от няколко неправителствени организации. \r\n„Прибраха алкохолен турист в Токсикологията“, четем на стр. 5. Чуждестранен турист попадна в клиниката по токсикология във Военноморската болница във Варна след прекаляване с алкохол. \r\n„Близо 800 деца извиха най-дългото школско хоро“, пише на същата страница. Най-дългото училищно хоро събра стотици деца в двора на Средното училище за хуманитарни науки и изкуства във Варна. Инициативата бе на учениците от специалност „Хореография“ и се прави за трети път като част от програмата на „Пролетния салон на изкуствата“.", "date": "2018.05.10", "title": "Преглед на основните теми във варненския печат"}
{"url": "http://www.focus-news.net/news/2018/05/10/2520088/kyustendil-poradi-remont-na-fuga-na-viadukt-se-spira-dvizhenieto-v-uchastak-ot-avtomagistrala-struma.html", "text": "Поради ремонт на фуга на виадукт се спира движението в участък от автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Ремонтът се извършва при 46 километър, посока София. Поради тази причина се спира движението в платното за София на автомагистрала „Струма“ от пътен възел „Дупница-Север“ до пътен възел „Долна Диканя“. По време на ремонтните дейности трафикът за София ще се пренасочва по път Е-79. Необходимо е шофьорите да карат внимателно и да спазват пътната сигнализация. Движението в посока Дупница е без промяна. Срокът на действие на ограничението е до 11 май. Ремонтни дейности се извършват в участък от автомагистрала „Струма”. Ремонти се осъществяват и по пътя Кюстендил – София, в участъка между селата Ябълково и Драгомирово. Участъците в ремонт са сигнализирани с пътни знаци до 11 май. \r\nС нормална интензивност е движението по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.10", "title": "Кюстендил: Поради ремонт на фуга на виадукт се спира движението в участък от автомагистрала „Струма”"}
{"url": "http://www.focus-news.net/news/2018/05/10/2520089/gabrovo-izsichane-na-hrasti-i-podravnyavane-na-banketi-se-izvarshva-po-patya-mezhdu-selata-malki-varshets-i-kramolin.html", "text": "Изсичане на храсти и подравняване на банкети се извършва по пътя между селата Малки Вършец  и Крамолин. Необходимо е водачите се движат с повишено внимание в отсечката от км 14+000 до км 21+000. Срокът за приключване на дейностите е 15 май, съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са частично мокри, като на места превалява слаб дъжд. Движението не е натоварено. В едната лента се осъществява движението и по пътя между Драгановци и Габрово, където в участъка от  км 16+970 до км 17+175 тече направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срокът за приключване е краят на април. Ремонт на пътни съоръжения затруднява движението в участък от пътя между Севлиево и село Драгановци. Трафикът е пренасочен в едната лента в отсечката от км 7+331 до км се 13+138. Дейностите трябва да приключат до края на октомври. Пропаднал участък от асфалтовата настилка затруднява движението в участък от пътя между Габрово и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30-ти юни.\r\nЛуиза ТРАНЧЕВА", "date": "2018.05.10", "title": "Габрово: Изсичане на храсти и подравняване на банкети се извършва по пътя между селата Малки Вършец и Крамолин"}
{"url": "http://www.focus-news.net/news/2018/05/10/2520091/sliven-provezhda-se-evrobazar-sliven-2018.html", "text": "Евробазар – Сливен 2018 се провежда в града. Около фонтана „Кълбото“ са разположени павилиони, в които се предлага продукция на сливенски фирми и организации. Това съобщиха от пресцентъра на Община Сливен. Базарът беше открит от кмета на Сливен Стефан Радев на 9 май. Посетителите на базара могат да открият както стоки ръчно производство, така и информационни материали, които биха били полезни, особено за младите хора. Базарът е посветен на Деня на Европа и на Българското председателство на Съвета на ЕС и 2018. Неговото мото е ,,Европа за всеки”. Организатори е Европейски информационен център „Европа Директно–Сливен” в партньорство с Община Сливен.", "date": "2018.05.10", "title": "Сливен: Провежда се Евробазар – Сливен 2018"}
{"url": "http://www.focus-news.net/news/2018/05/10/2520068/pregled-na-osnovnite-temi-v-shumenskiya-pechat.html", "text": "„Областният съвет по здравеопазването се свиква спешно заради ощетяващата здравна карта“, е водещото заглавие във вестник “Шуменска заря“. Областният съвет по здравеопазване ще заседава извънредно в понеделник, където ще бъдат поставени тревогите на лекарите за предвидените в проекта съкращения в дейността на МБАЛ-Шумен. За заседанието на съвета информира областният управител Стефан Желев след питане от вестника. „Народният представител от БСП Иван Иванов се среща с лекарите“, пише изданието. „Влакът-убиец е бил дълъг 414 метра и тежък 1756 тона“, е друг акцент от страниците на вестника. Влакът, който премина през Хитрино на 10 декември 2016 г. и предизвика невиждана катастрофа, отговаря на нормите. Бил е композиран според правилата за превозване на опасни товари с нужните буферни вагони. Влаковият диспечер от “Булмаркет” Веселин Трифонов разказа на съда, че организирал композирането на влака на 9 декември 2016 г. и на машинистите е връчено разписанието. Според него влакът е трябвало да пристигне в гара Хитрино в 6.02 от часа и да тръгне в 6.07 часа.“Нов прокурор в Окръжна прокуратура – Шумен“, информира ежедневникът. Административният ръководител на Окръжната прокуратура-Шумен Маргарита Георгиева връчи акт за встъпване в длъжност на прокурор Валентина Маджарова. Новото попълнение в екипа на прокуратурата се случва след приключване на вътрешен конкурс.", "date": "2018.05.10", "title": "Преглед на основните теми в шуменския печат"}
{"url": "http://www.focus-news.net/news/2018/05/10/2520065/vaorazhenite-sili-na-izrael-udarihme-desetki-iranski-voenni-tseli-v-siriya.html", "text": "Въоръжените сили на Израел са ударили десетки ирански военни цели в Сирия през нощта, след като през нощта проиранските сили в Арабската република са изстреляли ракети по обекти на еврейската държава на Голанските възвишения, заяви говорителят на Армията на Израел Джонатан Конрикус пред журналисти, предава AFP.\r\n„Въоръжените сили на Израел удариха десетки ирански военни обекти в Сирия“, заяви Конрикус.\r\nТой добави, че сред целите са били разузнавателни, логистични и складови обекти и военна техника, както и платформите, от които са изстреляни иранските ракети. Това е била една от най-големите военни операции на Израел през последните години и най-голямата срещу ирански цели.\r\nВъпреки това, говорителят подчерта, че Ерусалим не търси ескалация на напрежението.\r\nПревод и редакция:", "date": "2018.05.10", "title": "Въоръжените сили на Израел: Ударихме десетки ирански военни цели в Сирия"}
{"url": "http://www.focus-news.net/news/2018/05/10/2520092/mkd-makedoniya-vanshniyat-ministar-na-makedoniya-shte-prisastva-na-sreshtata-na-balkanskata-i-vishegradskata-chetvorki-kray-atina.html", "text": "Министърът на външните работи на Македония Никола Димитров, по покана на гръцкия си колега Никос Коцияс, ще участва на втората среща в разширен състав на външните министри от Балканите и Вишеградската група в т.нар. формат „Балканските 4 плюс Вишеградските 4 плюс“, която ще се проведе в четвъртък и петък в Сунио край Атина, пише скопското електронно издание „МКД“.\r\nНа срещата ще участват външните министри на четирите страни-членки на Европейския съюз от Балканите – Гърция, България, Хърватия и Румъния плюс Словения. За първи път са поканени и представители на страните-кандидатки за членство в Съюза от региона – Албания, Македония, Сърбия и Черна гора плюс Босна и Херцеговина. Страните от Вишеградската група ще бъдат представени от външните министри на Полша, Унгария, Чешката република и Словакия.\r\nГлавната дискусия на срещата ще бъде с надслов „Бъдещето на Европа и разширяването на Европейския съюз“, на която лекции и наблюдения ще представят водещи учени и експерти. Освен това министрите ще имат възможност да се заемат с въпроса за енергийната сигурност и нейното значение за регионалното и междурегионалното сътрудничество.\r\nМинистър Димитров ще проведе няколко двустранни срещи в кулоарите на срещата.\r\nСреща с бившия гръцки министър-председател (2009 - 2011 година), сега лидер на социалистическия интернационал, Йоргос Папандреу, вече бе обявена.\r\n\"За да се развива страната, са необходими национален консенсус и компромиси. И ние всички имаме задължението да й служим \", заяви Папандреу в сряда след срещата с гръцкия премиер Ципрас и добави, че външната политика, особено в критични моменти за Гърция, изисква отговорност и чисти гласове.\r\nЩе бъде проведена среща и с Коцияс.\r\nПревод и редакция:", "date": "2018.05.10", "title": "„МКД“ (Македония): Външният министър на Македония ще присъства на срещата на Балканската и Вишеградската четворки край Атина"}
{"url": "http://www.focus-news.net/news/2018/05/10/2520093/dots-yoakim-kalamaris-gospodstvoto-na-turtsiya-prodalzhava-s-opita-za-islyamizirane-na-balkanskite-strani.html", "text": "Господството на Турция продължава с опита за ислямизиране на Балканските страни, това намира подкрепа и от някой европейски страни и Русия. Това каза за сутрешния блок „Добро утро, България“ на Радио „Фокус“ университетският преподавател доц. Йоаким Каламарис, по повод даденото убежище от страна на Гърция на втори турски военен от групата на осемте турски военни, избягали през 2016 г. в Гърция. Той допълни, че турските военни са политически бежанци и ще бъдат съдени по силата на европейското и гръцко право. Според доц. Каламарис отношенията между Гърция и Турция са сложни и напрегнати. „Тези отношения би трябвало отдавна да са канализирани на база на спогодбите, подписани между двете страни с участие на ООН, НАТО и други институции. Турция има своите финансови проблеми в момента и президентът Ердоган се опитва да прикрие тези негативи в страната, тъй като националните избори в Турция наближават“, каза доц. Йоаким Каламарис и допълни, че залавянето, по-рано на гръцките войници от Турция е политически спектакъл на президента Ердоган, театрално подготвен преди изборите. Доц. Каламарис заяви, че Анкара се отдалечава от обединението с ЕС. По думите му нейните приоритетите са или военни, или спекулативни.  \"Реакцията, която може да се очаква от Анкара е тя да изостри проблемите създавайки конфликти на  Гърция с Албания и Македония\", допълни той.", "date": "2018.05.10", "title": "Доц. Йоаким Каламарис: Господството на Турция продължава с опита за ислямизиране на Балканските страни"}
{"url": "http://www.focus-news.net/news/2018/05/10/2520082/angela-merkel-yadrenata-sdelka-s-iran-nikoga-ne-tryabva-da-bade-postavyana-pod-vapros.html", "text": "Германия, Франция и Великобритания ще „направят всичко“, за да осигурят оставането на Иран в ключовата ядрена сделка от 2015 година, заяви германският канцлер Ангела Меркел, един ден след излизането на САЩ от споразумението, пише германската редакция на електронното издание The Local.\r\n„Ще продължим да изпълняваме споразумението и ще направим всичко възможно, за да осигурим оставане на Иран в сделката“, заяви Меркел, като добави, че Берлин е взел това решение заедно с Париж и Лондон.\r\nИзразявайки съжаление за решението на Доналд Тръмп да изкара САЩ от ядрената сделка, германският канцлер призна, че действително има притеснения за програмата за балистични ракети на Иран, както и за влиянието му в Сирия и Ирак.\r\n„Има неща, извън (ядрената) сделката, за които трябва да се говори“, посочи тя.\r\nНезависимо от това, Меркел подчерта, че европейските държави смятат споразумението за „важен стълб, който никога не трябва да бъде поставян под въпрос“.\r\nНо отговорникът за външната политика на партията на канцлера ХДС Норберт Рьотген предупреди, че ще бъде трудно да се спазва споразумението без САЩ, тъй като европейските компании, които продължат да правят бизнес с Иран, могат да бъдат ударени от тежки американски санкции.\r\n„Който инвестира в Иран ще бъде ударен силно от американските санкции и тази цена не може да бъде пренебрегната“, предупреди той в интервю пред списание Der Spiegel.\r\n„Така че засегнатите компании най-вероятно бързо ще оттеглят инвестициите си или ще излязат от страната веднага“, продължи Рьотген.\r\nСкандалът се оформи в сряда, когато иранският Върховен водач Аятолах Али Хаменей заяви, че Техеран ще се откаже от сделката, ако европейските поддръжници не предложат солидни гаранции, че търговските отношения ще продължат и след оттеглянето на САЩ.\r\nПревод и редакция:", "date": "2018.05.10", "title": "Ангела Меркел: Ядрената сделка с Иран никога не трябва да бъде поставяна под въпрос"}
{"url": "http://www.focus-news.net/news/2018/05/10/2520086/ministar-boil-banov-za-razkopkite-na-am-struma-parviyat-prioritet-e-zapazvane-na-arheologiyata.html", "text": "Първият приоритет е запазване на археологията. Това каза министърът на културата във връзка с археологическите находки по автомагистрала „Струма\" в предаването „Тази сутрин“ по бТВ. На въпрос защитава ли се частен интерес, тъй като магистралата е трябвало да премине през частен стадион, Банов заяви: „Не мога да кажа, аз не съм от МРРБ или АПИ. Мога да кажа, като министър на културата – за мен е добре, че трасето минава оттук, защото ако това наистина е „Скаптопара“ , древния град, на който това е покрайнината, ако е така той ще се развие горе по хълма и том ще бъдат същинските, големи и сериозни  открития. Това ще бъде много добре за Благоевград и за нас като държава“.  „Ако не беше минала оттам магистралата вероятно – както се предполага от 1972 – 73 г. се предполага, че е там „Скаптопара“, щяхме да си го предполагаме още 100 години. Богатство за цялата държава ще е ако това наистина е „Скаптопара“, допълни министърът.  „Има забрана, лично съм я чул от премира, за строителство. Вероятно се запечатва това, което е направено. Няма никаква опция да се продължи строителството. Магистралата ще мине отгоре, ако има такава  възможност. Това е въпрос на научна оценка. Първият приоритет е запазване на археологията“, коментира Банов.", "date": "2018.05.10", "title": "Министър Боил Банов за разкопките на АМ „Струма“: Първият приоритет е запазване на археологията"}
{"url": "http://www.focus-news.net/news/2018/05/10/2520094/dimitar-margaritov-kzp-potrebitelite-imat-po-skoro-pozitivna-nastroyka-kam-sredata-za-pazaruvane.html", "text": "Има една по-скоро позитивна настройка у потребителите относно това каква е средата, в която те биха могли да пазаруват и да спестяват. Това заяви председателят на Комисията за защита на потребителите (КЗП) Димитър Маргаритов, потърсен от Радио „Фокус“ за коментар на изнесените от Националния статистически институт данни за ръст на потребителското доверие у нас. \r\nТой допълни, че от 2015 г. насам постъпателно и плавно индексът на потребителското доверие отбелязва повишение. Маргаритов обясни, че този индекс, елемент от цялостната икономическа ситуация в страната, е свързан с няколко компонента, като например финансовото състояние и спестяванията на домакинствата, факторът безработица и т.н.\r\nМаргаритов отбеляза, че икономическото развитие като цяло също бележи ръстове и това е отразено и в други, извършвани от НСИ проучвания. „По-важното от наша гледна точка е, че потребителите, с които ние ежедневно имаме контакт и чиито проблеми по повод пазаруване се опитваме да разрешим в нашата Комисия, изпитват сравнително константно спокойствие относно това, че биха могли да планират в някаква степен покупки, включително на по-скъпи неща, спестявания – да имат очаквания как би могло да се развива тяхното потребителско поведение в следващите дванадесет месеца, например“, каза той. \r\nПредседателят на КЗП посочи, че в последните три години потребителското доверие трайно се повишава, макар и не много рязко. Когато има някакви тенденции, те не се развиват революционно, а по-скоро следват някаква постъпаталност. По думите му, от една страна това е свързано с ръста на икономиката, като резултат от заложеното в бюджета и макрорамката. А от друга – с дейността на институциите, към които потребителите се обръщат, когато имат някакви проблеми при тяхното ежедневно пазарно поведение.  „Те трябва координирано и стройно да си вършат работата и да могат да създават допъллнителна увереност у потребителите, че – освен благоприятната среда за пазаруване, когато има нелоялна търговска практика или друго нарушение от страна на търговците, ще има кой да реагира адекватно, за да може да бъде преодолян съответният проблем“, изтъкна той. \r\nСпоред Маргаритов допълнителните усилия на институциите, включително на общоевропейско ниво, за подобряване на потребителската защита също имат отношение към покачването на потребителския индекс. Той даде за пример отпадането на таксите за роуминг, предстоящите промени, които ще дадат възможност за обезщетение в т.нар. „ситуации на масови вреди“ и пр. „Важно е да има положителна плавна тенденция. Надявам се това да бъде пренесено и върху потребителското поведение и планирането на разходите ни, за да може всичко да е наред“, завърши председателят на КЗП.", "date": "2018.05.10", "title": "Димитър Маргаритов,  КЗП: Потребителите имат по-скоро позитивна настройка към средата за пазаруване"}
{"url": "http://www.focus-news.net/news/2018/05/10/2520090/aleksandar-simov-bsp-golemite-temi-na-balgarskata-mediyna-sreda-otsastvat-napalno-ot-otcheta-na-sem-za-2017-g.html", "text": "Големите теми на българската медийна среда отсъстват напълно от отчета на  Съвета за електронни медии (СЕМ). Това каза народният представител от ПГ на „БСП за България“ Александър Симов по време на дебатите по отчета на СЕМ за 2017 г., предаде репортер на Агенция „Фокус“. \"Пред нас стои отчетът на СЕМ, който от няколко седмици се опитвам да прочета в цялост. Не успявам, тъй като пред нас стои един абсолютно бюрократичен текст, в който няма дори един извод за нещо“, каза Симов. Според него е важно да се чуе мнението на Съвета за свободата на словото, но такова според него отсъства. По думите му след като СЕМ отказва да дебатира свободата на словото, може да се обясни защо такова няма. „Има ли смисъл и необходимо ли е да функционира СЕМ“, попита Александър Симов.\r\nДеница КИТАНОВА", "date": "2018.05.10", "title": "Александър Симов, БСП: Големите теми на българската медийна среда отсъстват напълно от отчета на СЕМ за 2017 г."}
{"url": "http://www.focus-news.net/news/2018/05/10/2520095/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-may.html", "text": "„Софийска вода” временно ще прекъсне водоснабдяването в някои части на столицата на 11 май 2018 г. (петък), съобщиха от пресцентъра на дружеството.\r\nВъв връзка с изграждане на сградно водопроводно отклонение на ул. „Явор“ с. Волуяк, се налага спиране на водоподаването от 09:00 до 15:00 часа на клиентите на „Софийска вода”, живеещи в района на ул. „Синчец“, ул. „Червено знаме“, ул. „Липа“, бул. „Ломско шосе“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Синчец“, ъгъла с ул. „Явор“.\r\nВъв връзка с изграждане на сградно водопроводно отклонение на ул. „Маестро Кънев“ кв. „Овча купел“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на ул. „Маестро Кънев“ от ул. „Иван Радоев“ до ул. „Монтевидео“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Маестро Кънев“, ъгъла с ул. „Иван Радоев“.\r\nВъв връзка с пресвързване на уличен водопровод в с. Подгумер община „Нови Искър“се налага спиране на водоподаването от 09:30 до 21:30 часа на клиентите на „Софийска вода”, живеещи в района на ул. „Стара планина“ от №1 до №11; ул. „Младост“ и стопански двор. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тополите“, ъгъла с ул. „Стара планина“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.10", "title": "„Софийска вода” временно ще прекъсне водоснабдяването в някои части на столицата на 11 май"}
{"url": "http://www.focus-news.net/news/2018/05/10/2520096/toma-bikov-gerb-dokladat-na-sem-za-2017-g-e-napisan-korektno.html", "text": "Докладът на СЕМ за 2017 г. е написан коректно. Това каза народният представител от ПГ на ГЕРБ Тома Биков по време на дебата по отчета на СЕМ за 2017 г., предаде репортер на Агенция „Фокус“. „Слушах с интерес изказванията на колегите от БСП. Те възложиха на доклада едно свръхочакване. Той може би не е най-интересното четиво - в него има цифри, мониторинг, статистика“, каза Биков. \r\nТома Биков заяви още, че не вярва на класацията на една неправителствена организация, че България е на 111-то място по свобода на словото. „В телевизиите, в държавните медии, в БНТ и БНР едва ли някой ще си изкриви душата да каже, че няма свобода на словото. Ако някъде правителството е най-остро критикувано, това е БНР. Аз ги поздравявам за тази политика“, допълни депутатът от ГЕРБ. По думите му свободата на словото се нарушава от корпоративните интереси. Биков посочи също, че бъркаме качеството на журналистиката със свободата на словото. Според него има нужда от дебат за свободата на словото. „Нека да помислим в Комисията по културата и медиите да го организираме. Докладът е един технически документ, който според мен е написан коректно“, допълни Биков.\r\nДеница КИТАНОВА", "date": "2018.05.10", "title": "Тома Биков, ГЕРБ: Докладът на СЕМ за 2017 г. е написан коректно"}
{"url": "http://www.focus-news.net/news/2018/05/10/2520101/plovdivska-eparhiya-tarzhestveno-otbelyaza-hramoviya-praznik-i-150-godishniya-yubiley-na-hram-sv-nikolay-v-s-stroevo-obshtina-maritsa.html", "text": "На 9 май, когато Светата Църква чества Пренасяне на мощите на св. Николай Мирликийски Чудотворец - Летния Никулден, Негово Високопреосвещенство Пловдивският митрополит Николай оглави архиерейска св. Литургия в храма, осветен през 1868 г. С владиката, който празнуваше своя небесен покровител и своя  имен ден, съслужиха Негово Преосвещенство Знеполският епископ Арсений, ставрофорен свещеноиконом Тодор Хаджиев – протосингел при Пловдивска митрополия,  ставрофорен свещеноиконом Добромир Костов – епархийски духовен надзорник и др. духовници от ехархията, предаде репортер на Агенция \"Фокус\".  Песнопенията изпълни митрополитският хор „Св. ап. Ерм” с диригент протопсалт Георги Радев. В своето слово по повод на празника, в препълнения с православни християни храм,  митролополит Николай припомни житието, добродетелите и чудесата на св. Николай Мирликийски, намирането на светите му мощи и тяхното тържествено посрещане в гр. Бари на 9 май 1087 г.  Владиката изтъкна изключителното значение на храма и Църквата Христова за всички нас. Митрополит Николай  се спря и на 150-годишния юбилей на храма в с. Строево, построен от предците ни във времена на чуждо владичество, оцелял в епоха на атеизъм и богоборчество, и  призова да не допускаме днес да обезлюдее Дома Господен. \r\nНикола Петков", "date": "2018.05.10", "title": "Пловдивска епархия тържествено отбеляза храмовия празник и 150-годишния юбилей на храм „Св. Николай”  в с. Строево, община „Марица”"}
{"url": "http://www.focus-news.net/news/2018/05/10/2520100/yeni-safak-angela-merkel-prizova-kosovo-i-sarbiya-da-normalizirat-otnosheniyata-si.html", "text": "Канцлерът на Германия Ангела Меркел в сряда вечерта призова Сърбия и Косово да приложат изцяло постигнатите споразумения за нормализация на отношенията между двете страни, пише електронното издание на турския консервативен ежедневник Yeni Safak.\r\nВ изказването си по време на съвместна пресконференция с косовския президент Хашим Тачи в Берлин, Меркел подчерта, че нормализацията на отношенията между Прищина и Белград ще ги приближи към целта им за членство в Европейския съюз.\r\n„Знаем, че това няма да е лесно, но постигнахме определен напредък и трябва да продължим да работим“, подчерта германският канцлер.\r\n„Постигнатите договори по време на диалога за нормализация трябва да се прилагат“, продължи тя.\r\nСпоред думите на Меркел, приоритетът на преговорите трябва да са въпросите на енергетиката и формирането на Общност на сръбските общини (ОСО).\r\nГерманският канцлер отбеляза също, че лидерите на страните-членки на ЕС и западнобалканските държави ще се срещнат в България следващата седмица, за да обсъдят перспективите на тези страни за присъединяване към Съюза.\r\nКосово – бивша сръбска провинция – обяви независимост през 2008-а година и е признато от над 100 страни, включително САЩ, Великобритания, Франция, Германия и Турция, припомня турският вестник.\r\nСърбия започна преговори за присъединяване към ЕС през 2014 година и е възможно да влезе в Съюза до 2025 година. Нейният съсед Косово се опитва да получи статут на страна-кандидат за членство в ЕС до края на 2018 година.\r\nПревод и редакция:", "date": "2018.05.10", "title": "Yeni Safak: Ангела Меркел призова Косово и Сърбия да нормализират отношенията си"}
{"url": "http://www.focus-news.net/news/2018/05/10/2520103/pravoslavnata-tsarkva-proslavya-svetite-ravnoapostolni-bratya-kiril-i-metodiy-na-11-may.html", "text": "На 11 май Православната църква прославя светите равноапостолни братя Кирил и Методий. По този повод на 11 май 2018 г., петък,  Негово Високопреосвещенство Пловдивският митрополит Николай ще оглави архиерейска св. Литургия в храма на Пловдивската духовна семинария и Православната духовна академия \r\n„Св. св. Кирил и Методий” . Начало: 9.00 часа.   \r\nПо същото време, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений  ще оглави архиерейска св. Литургия  в храм „Св. св. Кирил и Методий”  в гр. Садово. \r\nНикола Петков", "date": "2018.05.10", "title": "Православната църква прославя светите равноапостолни братя Кирил и Методий на 11 май"}
{"url": "http://www.focus-news.net/news/2018/05/10/2520102/dimitar-margaritov-kzp-narastvaneto-na-doverieto-na-potrebitelite-kam-pazara-e-sledstvie-ot-obshtata-ikonomicheska-obstanovka-v-stranata.html", "text": "Нарастването на доверието на потребителите към пазара е следствие от общата икономическа обстановка в страната. Това каза в интервю за сутрешния блок „Добро утро, България“ на Радио „Фокус“ Димитър Маргаритов, председател на Комисията за защита на потребителите. Той поясни, че спестяванията на домакинствата и фактора „безработица“ са други важни аспекти, допринасящи за състоянието на този индекс. По думите му повишението на индекса показва позитивна настройка у потребителите по отношение на средата, в която те биха могли да пазаруват. \r\n„Но тук по-важното е, че потребителите или гражданите, с които ежедневно имаме контакт и чиито проблеми по повод пазаруването ние се опитваме да разрешим в Комисията за защита на потребителите, изпитват сравнително константно спокойствие. Причината за това спокойствие е, че те биха могли да планират покупки, включително - на по-скъпи неща, и имат определени очаквания как би могло да се развие това тяхно потребителско поведение в следващите 12 месеца“, каза Димитър Маргаритов. Той допълни, че координираното и стройно отношение на институциите към потребителите е следваща стъпка в заздравяване на устоите на потребителското доверие. Маргаритов обясни, че усещане за сигурност може да се постигне тогава, когато потребителят е сигурен, че при възникнал проблем ще има кой да реагира адекватно.", "date": "2018.05.10", "title": "Димитър Маргаритов, КЗП: Нарастването на доверието на потребителите към пазара е следствие от общата икономическа обстановка в страната"}
{"url": "http://www.focus-news.net/news/2018/05/10/2520104/ministarat-na-turizma-nikolina-angelkova-e-na-rabotno-poseshtenie-v-ruse.html", "text": "Министърът на туризма Николина Ангелкова е на работно посещение в Русе. Тя ще открие шестото заседание на Междуведомствения съвет за кадрите в туризма, който е консултативен орган към министъра на туризма, а преди това ще даде старт на изложението „Уикенд туризъм“. Това съобщиха от пресцентъра на министерството. Министър Ангелкова ще проведе работна среща с кмета на община Русе Пламен Стоилов и ще посети  Учебно-производствения корпус към ПГ по Туризъм „Иван П. Павлов“.", "date": "2018.05.10", "title": "Министърът на туризма Николина Ангелкова е на работно посещение в Русе"}
{"url": "http://www.focus-news.net/news/2018/05/10/2520106/pazardzhik-dvizhenieto-po-patya-velingrad-sarnitsa-se-osashtestvyava-v-edna-patna-lenta-poradi-chastichni-remonti.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки на места са мокри.  По пътя Велинград – Сърница, движението се осъществява в една лента между 10 и 21 км, чрез поетапно затваряне на лява и дясна лента за движение, поради частични ремонтни дейности на асфалтовата настилка. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.05.10", "title": "Пазарджик:  Движението по пътя Велинград-Сърница се осъществява в една пътна лента поради частични ремонти"}
{"url": "http://www.focus-news.net/news/2018/05/10/2520107/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.05.10", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/05/10/2520108/pregled-na-osnovnite-temi-vav-velikotarnovskiya-pechat.html", "text": "„Търновец със сензационно откритие в астрономията“, е заглавие от първа страница на областния всекидневник „Янтра Днес”. Великотърновецът д-р Николай Николов е направил сензационно откритие в астрономията. Ученият заедно с ръководения от него международен екип от астрономи в университета Ексетър във Великобритания са установили, че съществуват екзопланети с безоблачни атмосфери … Подробности за октритието прочетете на страниците на ежедневника. „Две шествия в Деня на Европа във В. Търново“ е друго заглавие от днешното издание. С Парад на знамената на страните-членки на Европейския съюз започна празникът на Европа във Велико Търново. „Безсмъртният полк“ за пръв път шества във В. Търново в Деня на победата – 9 май …  Подробности за двата начина, по които великотърновци оказаха почит вчера, прочетете във всекидневника. „До дни завършва ремонтът на пътя между Шереметя и Лясковец“ , пише още вестникът. До няколко дни се очаква да приключи ремонтът на участъка от Шереметя до Лясковец, намиращ се на главния път София-Варна. Очаква се днес екипът на „Пътни строежи – ВТ“, да започнат полагане на асфалтовата настилка … Повече за дейностите, които предстоят, разберете от страниците на вестника. „Осъдиха мъж, открили в него 500 кутии цигари без бандерол“  е новина от криминалната хроника. В изданието ще откриете и материал, разказващ Радко Попов, който „след 20 години  като редактор в британското ВВС, замени Лондон със Самоводене“.  \r\n„Прекрояват транспортната схема на Велико Търново, правят бързи връзки между „Картала“, „Варуша“ и „Бузлуджа“  е заглавие от другия областен ежедневник - „Борба“. Един от сериозните транспортни проблеми на града е на път да намери решение. В момента община Велико Търново прекроява транспортната схема и въвежда нови маршрути, които ще свързват директно северните части  … Подробности за новата схема, научете от „Борба“.  „Подарък за класния – жест или на гол тумбак чифте пищови?“ е друга тема от вестника. Най-важното събитие за част от обществото ни през май са абитуриентските балове. По традиция учениците канят на тях някои от учителите, а на класните си ръководители правят подаръци, което през последните години стана традиция … Какво е притеснението на родителите, какви средства се отделят и кой определя сумите,  прочетете повече на страниците на ежедневника. „Старата столица чества Деня на Европа“ е друга тема от всекидневника.  Прочутият вече духов оркестър на СУ „Емилиян Станев“води шествието, което стигна до Община Велико Търново, където бяха тържествено издигнати знамената на България, Европейския съюз и Велико Търново  …  Какво още се случи на празника, разберете от вестника. На първа страница на областния ежедневник е поместен и материал, разказващ за горнооряховец, който улови 14-килограмов шаран край Севлиево.", "date": "2018.05.10", "title": "Преглед на основните теми във великотърновския печат"}
{"url": "http://www.focus-news.net/news/2018/05/10/2520109/pazardzhik-lek-avtomobil-i-firmen-avtobus-sa-katastrofirali-na-bul-georgi-benkovski-nyama-postradali.html", "text": "Дъжд вали в Пазарджик, пътните настилки са мокри, предаде репортер на Радио „Фокус“ – Пазарджик. Рано тази сутрин на кръстовището на булевард „Георги Бенковски“ с улица „Кочо Честименски“ са катастрофирали фирмен автобус и лек автомобил. Лекият автомобил е повлечен от автобуса при завой на дясно. При произшествието няма пострадали, нанесени са материални щети по двете превозни средства. Трафикът в областния град е натоварен. Колони от автомобили е образуват на двете кръгови кръстовища на моста на река Марица и по главния булевард „България“.\r\nВаня НИКОЛОВА", "date": "2018.05.10", "title": "Пазарджик: Лек автомобил и фирмен автобус са катастрофирали на бул. „Георги Бенковски“, няма пострадали"}
{"url": "http://www.focus-news.net/news/2018/05/10/2520105/kyustendil-vsichki-uchenitsi-ot-chetvarti-klas-v-regiona-se-yavyavat-na-natsionalno-vanshno-otsenyavane.html", "text": "Всички ученици от четвърти клас в региона се явяват на национално външно оценяване. Това съобщиха за Радио „Фокус” – Кюстендил от Регионално управление на образованието – Кюстендил. На 10 май се провежда външното оценяване по български език и литература. То ще започне от 10.00 часа. Продължителността е един учебен час, а за децата със специални образователни потребности – два учебни часа. Във всички учебни заведения са определени стаи, в които ще се провежда изпитът. Тестът включва диктовка, текст с четене с разбиране и 11 задачи към него. Квестори от педагогическия състав към съответното училище ще следят за нормалното провеждане на националното външно оценяване.\r\nВенцеслав ИЛЧЕВ", "date": "2018.05.10", "title": "Кюстендил: Всички ученици от четвърти клас в региона се явяват на национално външно оценяване"}
{"url": "http://www.focus-news.net/news/2018/05/10/2520111/anton-kutev-bsp-darzhavata-tryabva-da-ima-reglament-varhu-mediynoto-sadarzhanie.html", "text": "Трябва ли държавата да има регламент върху медийното съдържание? Лично, моето убеждение е, че това трябва да стане. Това каза заместник-председателят на ПГ на „БСП за България“ Антон Кутев по време на дебатите по отчета на СЕМ за 2017 г., предаде репортер на Агенция „Фокус“.  „Въпросът е дали в момента държавата регламентира медийното съдържание?“, попита Кутев. Според него основните въпроси са, че регламентацията е доста остаряла и дали тя се спазва. По думите му парламентът трябва да направи тази регламентация. „Цивилизованото общество има проблеми в момента със съдържанието и с начина, по който то може да бъде използвано.“, каза Кутев. Той посочи, че главният въпрос е за обществената функция на медиите. Според него важен въпрос също е финансирането за медиите. „Оттам нататък за каква свобода на словото говорим?“, попита още зам.-председателят на ПГ на „БСП за България“. \"Ние не сме решили проблема с финансирането, с прозрачността му и с тази на собствеността на медиите\", допълни Кутев. \r\nТома Биков от ГЕРБ го репликира, че в негово лице има партньор по отношение на въпроса за регламентиране на медийното съдържание от държавата.  \r\nДеница КИТАНОВА", "date": "2018.05.10", "title": "Антон Кутев, БСП: Държавата трябва да има регламент върху медийното съдържание"}
{"url": "http://www.focus-news.net/news/2018/05/10/2520112/blagoevgrad-87-godishen-mazh-ot-grada-e-stanal-zhertva-na-telefonna-izmama-s-2-000-leva.html", "text": "В 01 Райпнно управление на МВР-Благоевград е получен сигнал от 87-годишен мъж от Благоевград за това, че около 15:00 часа на 9 май 2018 г., чрез телефонно обаждане е въведен в заблуждение от лице, представило се за полицейски служител, което му поискало парична сума за залавяне на телефонни измамници. Това съобщиха от ОДМВР-Благоевград. На потърпевшия е нанесена щета на стойност около 2 000 лева. По случая е образувано досъдебно производство.", "date": "2018.05.10", "title": "Благоевград: 87-годишен мъж от града е станал жертва на телефонна измама с 2 000 лева"}
{"url": "http://www.focus-news.net/news/2018/05/10/2520099/zam-kmetat-na-lovech-e-bil-napadnat-pred-doma-si.html", "text": "Зам.-кметът на Ловеч Цветан Георгиев е бил нападнат тази сутрин пред дума си в квартал \"Здравец\". Това съобщиха за Агенция \"Фокус\" от ОДМВР-Ловеч. Очаква се към 10.00 часа кметът на Ловеч Корнелия Маринова да даде брифинг за случая. \r\nОчаквайте подробности", "date": "2018.05.10", "title": "Зам.-кметът на Ловеч е бил нападнат пред дома си"}
{"url": "http://www.focus-news.net/news/2018/05/10/2520113/sarajevo-times-nato-mozhe-da-izigrae-nay-neposredstvenata-rolya-v-poddarzhaneto-na-balkanite-kam-palna-zapadna-integratsiya.html", "text": "Лидерите на НАТО ще се съберат на срещата на върха в Брюксел през юли, за да засилят позицията си срещу заплахата от Русия спрямо нейните съседи, както и по-фината подривна война срещу западните демокрациите на Москва. От жизненоважно значение е Алиансът да обяви смела и нова инициатива на срещата на върха, за да защити най-уязвимата цел в хоризонта на руския президент Владимир Путин - все още неуредените Балкани, пише босненското електронно издание Sarajevo Times, в материал, представен без редактроска намеса.\r\nНезавършената западна стратегия за региона е да приведе разпокъсаните балкански страни в стабилизиращия и модернизационен процес на присъединяването към Европейския съюз и НАТО. Досега картината е смесена: Словения и Хърватия са членки на ЕС и НАТО, докато Албания и Черна гора са членки на НАТО, а само кандидати за ЕС. Македония, Босна и Херцеговина, Косово и Сърбия не са членове на нито една от организациите.\r\nЦелта на Русия на Балканите е по-скромна и нейната тактика по-фина от бруталното нашествие в Украйна. Путин не трябва да завладява никаква територия. Той може да спечели просто чрез спиране на по-нататъшното присъединяване на тези държави към западните организации.\r\nЗа да постигне това, Кремъл сее объркване по отношение на фактите, повдига съмнения относно западните намерения и решителност, а освен това култивира лоялност чрез пари, оръжия и атрактивни призиви към православното славянство и патронажа. И поради това, че районът все още е дълбоко поляризиран, руският игрови план засили перспективите за междуетническо насилие - резултат, който се вписва в плановете на Путин.\r\nИменно НАТО, а не ЕС, може да играе най-непосредствената роля в поддържането на Балканите по пътя към пълната западна интеграция. Погълнати от собствените си кризи и съмнения, много столици в ЕС все повече се притесняват да приемат повече бивши комунистически страни със слаби институции и съмнителни ангажименти към върховенство на закона и демократични ценности. Рядко енергичен, когато става дума за справяне с отдавнашните политически предизвикателства на Балканите или с непослушните играчи в региона, ЕС отдавна зависи от САЩ за тежките задачи.\r\nАлиансът на НАТО, воден от Америка, може да съживи подхода на Европа към своя югоизточен фланг по няколко критични начина:\r\nПърво, Алиансът трябва да използва членството в НАТО като основен инструмент за преодоляване на стратегията на Русия за дестабилизация в региона. Присъединяването към НАТО многократно и последователно е било стимул за реформиране и усвояване на демократичните ценности в цяла Източна Европа. Почти всички страни, които се присъединиха към ЕС след падането на Берлинската стена, се присъединиха към НАТО на първо място.\r\nВторо, Слиансът трябва да преодолее сръбския обструкционизъм, за да задържи Босна и Херцеговина по пътя към членство в НАТО. Това е друг мистериозен балкански спор - този път, около собствеността на военни обекти, принадлежали на бивша Югославия - това е предполагаемата пречка за Босна да получи План за действие за членство в НАТО или MAP. Бившият държавен секретар на САЩ Рекс Тилерсън спокойно предложи Алиансът да продължи напред - преодолявайки пречките, създавани от сръбското ръководство на страната - и да предостави на Босна MAP, без да изисква разрешаване на проблема с военните съоръжения.\r\nВашингтон трябва да вземе подхода на Тилерсън на срещата на върха и да убеди своите съюзници да преодолеят тази изфабрикувана пречка. Твърдият лидер на Република Сръбска Милорад Додик може да устои под натиска на Русия, но сега е моментът Западът да притисне Додик да избере истинската си лоялност. По-голямата част от сръбските избиратели виждат бъдещето си в ЕС, а не в съюз с Русия.\r\nПревод и редакция:", "date": "2018.05.10", "title": "Sarajevo Times: НАТО може да изиграе най-непосредствената роля в поддържането на Балканите към пълна западна интеграция"}
{"url": "http://www.focus-news.net/news/2018/05/10/2520097/gazeta-express-zapadnite-sili-obsazhdat-dialoga-belgrad-prishtina-vav-vashington.html", "text": "Базираното в Прищина албанско електронно издание Gazeta Express е научило, че Западните сили, включително САЩ, Великобритания, Франция, Италия и Германия са се събрали във Вашингтон, за да обсъдят развитието на финалния етап от диалога Белград – Прищина.\r\nНеназован източник е казал на албанското издание, че представители на петте най-силни западни държави са се събрали във Вашингтон, за да обсъдят преговорите между Сърбия и Косово. Страните са представени на ниво политически отговорници за Балканите. „Политическите директори за Западните Балкани от Обединеното кралство, Германия, Франция и Италия вече са във Вашингтон, за да обсъдят диалога Белград – Прищина“, е заявил източникът пред Gazeta Express.\r\nПрезидентите на Косово и Сърбия Хашим Тачи и Александър Вучич, които водят диалога при посредничеството на Европейския съюз, обявиха, че финалния етап на преговорите ще започне съвсем скоро, пише изданието. Освен това, ЕС, в своята нова стратегия за разширяване от февруари, призова двете страни да преминат към последния етап на разговорите и да стигнат до юридически-обвързващо споразумение за нормализация на отношенията, което бе подкрепено и от Съединените американски щати. Предполага се, че заключителната фаза на диалога за нормализация между Косово и Сърбия ще бъде интензивен и се очаква да бъде завършен най-късно през 2019 година.\r\nПревод и редакция:", "date": "2018.05.10", "title": "Gazeta Express: Западните сили обсъждат диалога Белград – Прищина във Вашингтон"}
{"url": "http://www.focus-news.net/news/2018/05/10/2520114/plovdiv-okrazhnata-prokuratura-dava-brifing-po-razsledvaneto-za-koruptsiya-v-regionalnata-zdravnoosiguritelna-kasa.html", "text": "От 13 часа ще се проведе брифинг на Окръжна прокуратура-Пловдив за разкрити корупционни престъпления, свързани с Регионалната здравноосигурителна каса в Пловдив. Това съобщиха от пресцентъра на Апелативна прокуратура-Пловдив. Брифингът ще се проведе в град Пловдив, в сградата на Прокуратурата, на площад „Съединение“ №3, в залата на втория етаж.", "date": "2018.05.10", "title": "Пловдив: Окръжната прокуратура дава брифинг по разследването за корупция в Регионалната здравноосигурителна каса"}
{"url": "http://www.focus-news.net/news/2018/05/10/2520115/ministar-neno-dimov-obshtinite-shte-mogat-da-kandidatstvat-po-opos-za-podmyana-na-pechki-i-filtri-za-komini.html", "text": "Очакваме скоро да отворим за кандидатстване мерките за подобряване на чистота на въздуха по Оперативна програма „Околна среда”. По нея бенефициенти ще са общините и ще могат да получат средства за подмяна на уреди за битово отопление, филтри за комини и други мерки за подобрявана качеството на атмосферния въздух. Това каза в интервю за Агенция „Фокус” министърът на околната среда и водите Ненов Димов във връзка с предстоящото заседание на комитета за наблюдение на Оперативна програма „Околна среда”, което ще се проведе на 17 май тази година. \r\n„Очаквам около 7-8 общини да отговорят на критериите при първото отваряне на прозореца за кандидатстване и може би още толкова при следващия прием, който се очаква да бъде през януари 2019 г. Общият ресурс за подобряване на чистотата на въздуха по ОПОС  е около 111 млн. лева. Той ще бъде разделен на два приема като първият ще бъде за 60-65 млн. лева. Предполагам, че няма да бъдат изхарчени всички те пари, част от тях ще останат за след нова година. Целта не е да има ресурс за максимален брой общини”, обясни министър Димов. \r\nЯсни са вече и критериите, които ще бъдат прилагани за директната покана към общините. „Те са свързани с това да имат програма за намаляването на въздуха, която да е действаща. В тази програма трябва да е ясно, че основното замърсяване е с фини прахови частици и се дължи на битовото отопление.  Това е основният фокус, който е препоръчан в  предварителния доклад на Световната банка за мерки на национално ниво за подобряване на качеството на въздуха. Друг критерий е, че  в програмите на общините трябва да има заложена подмяна на индивидуалните устройства за битово отопление. Тук говорим за това, ако има уреди на твърдо гориво, да бъдат газифицирани, да включени към ТЕЦ, ако има такъв. Също така термо помпи, климатизация, печки на пелети или друго гориво с ниски емисии ”, поясни министър Димов. \r\n„Тази сутрин получих писмо от Национално сдружението на общините, с което те възразяват, че не са допустими филтрите за комин, които да пречистват.  Ние ще се съобразим с това тяхно настояване, защото това е съпътстваща мярка, която може да допринесе за намаляване на замърсяването на въздуха”, поясни още министър Димов. \r\nИван ЛАЗАРОВ", "date": "2018.05.10", "title": "Министър Нено Димов: Общините ще могат да кандидатстват по ОПОС за подмяна на печки и филтри за комини"}
{"url": "http://www.focus-news.net/news/2018/05/10/2520098/balgarskata-pravoslavna-tsarkva-otbelyazva-65-ata-godishnina-ot-vazstanovyavaneto-na-balgarskata-patriarshiya.html", "text": "Българската православна църква отбелязва 65-ата годишнина от възстановяването на Българската Патриаршия. Агенция „Фокус” публикува без редакторска намеса патриаршеско и синодално послание по този повод:\r\n„Възлюбени в Господа чеда на светата ни Църква,\r\nХристос воскресе!\r\nПребъдвайки в изобилната и пресветла пасхална радост, в която неизменно прославяме Възкръсналия Господ и Му благодарим за всичките прещедри благодеяния към нас, през тази година отбелязваме поредна скъпа за всяко православно българско сърце годишнина – 65 години от Възстановяването на патриаршеското достойнство на родната ни Църква. Църква древна и славна, изповедническа и мъченическа, вярна пазителка на светата и спасителна православна вяра, любяща духовна кърмилница на поверения ѝ от Бога народ.\r\nКакто всяка година, и днес, в десетия ден на месец май отново обръщаме взора си назад през столетията и свеждаме глави пред дивния Божи промисъл, като смирено благодарим на Всевишния Бог, Подателя на всички блага, задето не позволи българският род да пребивава в тъмнината на езичеството, но издигна посред него божествени мъже, които го просветиха със светлината на Христовото благовестие и го наставиха във вярата и в благочестието на Църквата. Духовни и книжовни люде, които със самоотвержен труд и много ревност по Божието дело изтръгнаха народа ни от мрака на езическата заблуда и го въздигнаха духовно и културно, като го преобразиха в словесно стадо Христово (срв. Иоан 10:16) и го вгради в Тялото на Църквата, която е „Църква на Живия Бог, стълб и крепило на истината” (1 Тим. 3:15). Духоносни йерарси и благоверни владетели, които осветиха държавността ни с благодатта и мъдростта, които идват отгоре, слизайки „от Отца на светлините” (Иаков 1:17), и които веднъж и завинаги подсигуриха достойно място на скъпото ни Отечество в света на европейската християнска цивилизация.\r\nС особено благоговение и благодарност в този ден си спомняме и за личността на приснопаметния Светейши Български патриарх Кирил, който с много вяра и упование в Бога и Неговия благ промисъл успя в трудни за вярата и за светото Православие години, с много такт и пастирска мъдрост да извоюва възстановяването на една историческа правда и за трети път в хилядолетната история на Православната ни църква да я въздигне до полагащото ѝ се авторитетно патриаршеско достойнство вътре в голямото семейство на светото Православие. Помним и възпоменаваме и всички онези, които допринесоха според силите и възможностите си за осъществяването на това свято дело, което беше естествен и благоприятен завършек на десетилетната борба на дейците на църковно-освободителното движение за възстановяването на духовната и църковната ни самостоятелност, изгубени някога в мрачно за страната и народа ни време – време на поробване от иноверна власт, на загуба на държавната и църковната ни независимост.\r\nПред всички тях и пред техния Христолюбив и родолюбив подвиг днес отново се прекланяме в сърцата си и в родовата си памет, и молим Бога да не отнема никога от благочестивия ни православен народ Своето благоволение и Своята велика милост, като благославя от Небесата всяко наше добро и полезно начинание за слава и възрастване на светата Му Църква, за още по-голям и всеобхватен духовен, културен и държавен възход, за мирни и благодатни дни, години и столетия, за пребъдване в истините на вярата и в онези вековни спасителни ценности и добродетели, които единствено вярното следване на Христовото учение дава на всички, които го изповядват и следват тесния и спасителен път на Господа – към Възкресението и вечния живот.\r\nДнес, в началото на третото хилядолетие от спасителното за света и човечеството Въплъщение на Божия Син, светата Христова Църква е изправена пред нови изпитания и предизвикателства, които, както всякога в своята мъченическа история, тя е призвана да посрещне със смирение пред дивния Божи промисъл, но и с твърдост и вярност към оставените ѝ от нейния божествен Учител завет и заповеди, добре помнейки казаното от Него на учениците: „Ето, Аз съм с вас през всички дни до свършека на света” (Мат. 28:20) и ако Бог е с нас, пита апостолът, „кой ще е против нас?” (Рим. 8:31).\r\nСвоя дял и своето активно участие в отстояването на Божия път и Божията истина, против всеки опит за тяхното изопачаване и подмяна, има и нашата родна Православна църква, която и днес продължава да бъде истинска божествена духовна стража, усърдно охраняваща поверения ѝ от Господа народ от силите на тъмнината на този век (Еф. 6:12). Църква, която вече дванадесето столетие продължава богозаповяданата си мисия сред българския род, като истинска негова духовна майка и кораб на спасението сред бурите на този век. Църква, която е наше най-скъпоценно наследство от вековете и която с всеки изминал ден съграждаме всички ние, заедно, неизменно водени от Пресветия Божи Дух, Когото в деня на Петдесетница Господ изпрати сред Своите ученици, за да ги наставлява във всяка истина и да ги упътва в пътя на живота – „за усъвършенствуване на светиите в делото на служението, в съзиждане на тялото Христово” (Еф. 4:12).\r\nВ този светъл и празничен ден приветстваме и поздравяваме всички духовни чеда на светата ни Православна Църква – нашата свидна и славна Патриаршия – в пределите на Родината ни и далеч от нея, като призоваваме всички към по-усърдни трудове и възрастване в Господа, за духовен и културен напредък и утвърждаване в спасителните истини на светото Православие.\r\nЧестита и благословена 65-та годишнина от възстановяването на светата Българска Патриаршия”.", "date": "2018.05.10", "title": "Българската православна църква отбелязва 65-ата годишнина от възстановяването на Българската Патриаршия"}
{"url": "http://www.focus-news.net/news/2018/05/10/2520116/montana-uvita-v-odeyalo-pushka-e-otkrita-zad-trafopost-v-zh-k-pliska.html", "text": "На 9 май 2018 г. около 16,30 ч. след сигнал е сформирана дежурна оперативна група, която е извършила оглед зад трафопост в ж. к. \"Плиска\" в град Монтана. Това съобщиха от ОДМВР-Монтана. Скрита зад трафопоста, увита в одеяло, е намерена и иззета едноцевна пушка \"Кral\", модел \"AI 155 - S\". По случая е образувано досъдебно производство по чл. 339, ал. 1 от НК.", "date": "2018.05.10", "title": "Монтана: Увита в одеяло пушка е открита зад трафопост в ж. к. \"Плиска\""}
{"url": "http://www.focus-news.net/news/2018/05/10/2520118/haskovo-zapochna-razrabotvaneto-na-obsht-ustroystven-plan-na-topolovgrad.html", "text": "Екипът на специализираната фирма УРБИКА се ангажира до края на годината Тополовград да има предварителен проект на Общ устройствен план на общината (ОУПО). Това съобщиха от Община Тополовград.\r\nПо инициатива на УРБИКА бяха проведени първите срещи с общинската администрация, кметове на града и селата, общински съветници, директори на училища, представители на бизнеса. Екипът представи подробно смисъла на Общия устройствен план и вече подготвения Опорен план, отразяващ настоящото положение на територията на Община Тополовград. \r\nС него се определят границите на териториите според предназначението им и се казва какви дейности могат да се извършват там, какво може да се строи и как имотът може да се ползва. Той осигурява екологичната съвместимост между застроените райони и земеделските, горските и защитените зони, дава възможност да се възстановят увредените територии и да се развиват добре след това. Планът свързва местната инфраструктура с националните и с европейските инфраструктурни коридори, определя рамка, която подчертава, пази и развива желания от жителите облик на общината.\r\n.Общият устройствен план всъщност е представата на жителите в каква община искат да живеят, какво искат да променят и да развият, как да съхранят ценното и да премахнат ненужното и грозното, къде и какво може да се строи, от какви инвестиции имат нужда и как могат да ги привлекат. Планът създава условия и възможности за развитие на обществото и икономиката, както и за опазването на културното наследство и природното богатство за години напред. \r\nЗа специалистите от УРБИКА е важно да чуят мненията на максимално много жители на общината още в най-ранния етап от подготовката на проекта, за да могат още в началото да коригират липсващите и неточни данни и да отразят предвижданията на хората. Затова кани всички желаещи да се присъединят към това неформално обсъждане както за съществуващото положение, така и за местата с потенциал за развитие. Координатор на проекта от страна на общината е Отдел „Проекти, програми, устройство на територията“ и всеки може да отправи своите запитвания към специалистите на Общинския отдел. Отделно всеки кмет ще получи детайлна схема на всяко землище.\r\nТака окончателният устройствен план ще отговаря най-пълно на представата на жителите за добро, уредено и желано място за живеене, образование и работа.\r\nЕкипът на УРБИКА е съставен от професионалисти в областта на  устройственото и регионалното планиране, екологията и инженерните мрежи. Компанията е специализирана в изготвянето на урбанистични и екологични анализи и концепции, схеми за пространствено развитие, общи и подробни устройствени планове, интегрирани планове и инвестиционни проекти.", "date": "2018.05.10", "title": "Хасково: Започна разработването на Общ устройствен план на Тополовград"}
{"url": "http://www.focus-news.net/news/2018/05/10/2520120/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Лидерите на НАТО ще се съберат на срещата на върха в Брюксел през юли, за да засилят позицията си срещу заплахата от Русия спрямо нейните съседи, както и по-фината подривна война срещу западните демокрациите на Москва. От жизненоважно значение е Алиансът да обяви смела и нова инициатива на срещата на върха, за да защити най-уязвимата цел в хоризонта на руския президент Владимир Путин - все още неуредените Балкани, пише босненското електронно издание Sarajevo Times, в материал, представен без редактроска намеса.\r\nНезавършената западна стратегия за региона е да приведе разпокъсаните балкански страни в стабилизиращия и модернизационен процес на присъединяването към Европейския съюз и НАТО. Досега картината е смесена: Словения и Хърватия са членки на ЕС и НАТО, докато Албания и Черна гора са членки на НАТО, а само кандидати за ЕС. Македония, Босна и Херцеговина, Косово и Сърбия не са членове на нито една от организациите.\r\nЦелта на Русия на Балканите е по-скромна и нейната тактика по-фина от бруталното нашествие в Украйна. Путин не трябва да завладява никаква територия. Той може да спечели просто чрез спиране на по-нататъшното присъединяване на тези държави към западните организации.\r\nЗа да постигне това, Кремъл сее объркване по отношение на фактите, повдига съмнения относно западните намерения и решителност, а освен това култивира лоялност чрез пари, оръжия и атрактивни призиви към православното славянство и патронажа. И поради това, че районът все още е дълбоко поляризиран, руският игрови план засили перспективите за междуетническо насилие - резултат, който се вписва в плановете на Путин.\r\nИменно НАТО, а не ЕС, може да играе най-непосредствената роля в поддържането на Балканите по пътя към пълната западна интеграция. Погълнати от собствените си кризи и съмнения, много столици в ЕС все повече се притесняват да приемат повече бивши комунистически страни със слаби институции и съмнителни ангажименти към върховенство на закона и демократични ценности. Рядко енергичен, когато става дума за справяне с отдавнашните политически предизвикателства на Балканите или с непослушните играчи в региона, ЕС отдавна зависи от САЩ за тежките задачи.\r\nАлиансът на НАТО, воден от Америка, може да съживи подхода на Европа към своя югоизточен фланг по няколко критични начина:\r\nПърво, Алиансът трябва да използва членството в НАТО като основен инструмент за преодоляване на стратегията на Русия за дестабилизация в региона. Присъединяването към НАТО многократно и последователно е било стимул за реформиране и усвояване на демократичните ценности в цяла Източна Европа. Почти всички страни, които се присъединиха към ЕС след падането на Берлинската стена, се присъединиха към НАТО на първо място.\r\nВторо, Слиансът трябва да преодолее сръбския обструкционизъм, за да задържи Босна и Херцеговина по пътя към членство в НАТО. Това е друг мистериозен балкански спор - този път, около собствеността на военни обекти, принадлежали на бивша Югославия - това е предполагаемата пречка за Босна да получи План за действие за членство в НАТО или MAP. Бившият държавен секретар на САЩ Рекс Тилерсън спокойно предложи Алиансът да продължи напред - преодолявайки пречките, създавани от сръбското ръководство на страната - и да предостави на Босна MAP, без да изисква разрешаване на проблема с военните съоръжения.\r\nВашингтон трябва да вземе подхода на Тилерсън на срещата на върха и да убеди своите съюзници да преодолеят тази изфабрикувана пречка. Твърдият лидер на Република Сръбска Милорад Додик може да устои под натиска на Русия, но сега е моментът Западът да притисне Додик да избере истинската си лоялност. По-голямата част от сръбските избиратели виждат бъдещето си в ЕС, а не в съюз с Русия.\r\n***Базираното в Прищина албанско електронно издание Gazeta Express е научило, че Западните сили, включително САЩ, Великобритания, Франция, Италия и Германия са се събрали във Вашингтон, за да обсъдят развитието на финалния етап от диалога Белград – Прищина.\r\nНеназован източник е казал на албанското издание, че представители на петте най-силни западни държави са се събрали във Вашингтон, за да обсъдят преговорите между Сърбия и Косово. Страните са представени на ниво политически отговорници за Балканите. „Политическите директори за Западните Балкани от Обединеното кралство, Германия, Франция и Италия вече са във Вашингтон, за да обсъдят диалога Белград – Прищина“, е заявил източникът пред Gazeta Express.\r\nПрезидентите на Косово и Сърбия Хашим Тачи и Александър Вучич, които водят диалога при посредничеството на Европейския съюз, обявиха, че финалния етап на преговорите ще започне съвсем скоро, пише изданието. Освен това, ЕС, в своята нова стратегия за разширяване от февруари, призова двете страни да преминат към последния етап на разговорите и да стигнат до юридически-обвързващо споразумение за нормализация на отношенията, което бе подкрепено и от Съединените американски щати. Предполага се, че заключителната фаза на диалога за нормализация между Косово и Сърбия ще бъде интензивен и се очаква да бъде завършен най-късно през 2019 година.\r\n***Министърът на външните работи на Македония Никола Димитров, по покана на гръцкия си колега Никос Коцияс, ще участва на втората среща в разширен състав на външните министри от Балканите и Вишеградската група в т.нар. формат „Балканските 4 плюс Вишеградските 4 плюс“, която ще се проведе в четвъртък и петък в Сунио край Атина, пише скопското електронно издание „МКД“.\r\nНа срещата ще участват външните министри на четирите страни-членки на Европейския съюз от Балканите – Гърция, България, Хърватия и Румъния плюс Словения. За първи път са поканени и представители на страните-кандидатки за членство в Съюза от региона – Албания, Македония, Сърбия и Черна гора плюс Босна и Херцеговина. Страните от Вишеградската група ще бъдат представени от външните министри на Полша, Унгария, Чешката република и Словакия.\r\nГлавната дискусия на срещата ще бъде с надслов „Бъдещето на Европа и разширяването на Европейския съюз“, на която лекции и наблюдения ще представят водещи учени и експерти. Освен това министрите ще имат възможност да се заемат с въпроса за енергийната сигурност и нейното значение за регионалното и междурегионалното сътрудничество.\r\nМинистър Димитров ще проведе няколко двустранни срещи в кулоарите на срещата.\r\nСреща с бившия гръцки министър-председател, сега лидер на социалистическия интернационал, Георгиос Папандреу, вече бе обявена.\r\n\"За да се развива страната, са необходими национален консенсус и компромиси. И ние всички имаме задължението да й служим \", заяви Папандреу в сряда след срещата с гръцкия премиер Ципрас и добави, че външната политика, особено в критични моменти за Гърция, изисква отговорност и чисти гласове.\r\nЩе бъде проведена среща и с Коцияс.\r\n***Канцлерът на Германия Ангела Меркел в сряда вечерта призова Сърбия и Косово да приложат изцяло постигнатите споразумения за нормализация на отношенията между двете страни, пише електронното издание на турския консервативен ежедневник Yeni Safak.\r\nВ изказването си по време на съвместна пресконференция с косовския президент Хашим Тачи в Берлин, Меркел подчерта, че нормализацията на отношенията между Прищина и Белград ще ги приближи към целта им за членство в Европейския съюз.\r\n„Знаем, че това няма да е лесно, но постигнахме определен напредък и трябва да продължим да работим“, подчерта германският канцлер.\r\n„Постигнатите договори по време на диалога за нормализация трябва да се прилагат“, продължи тя.\r\nСпоред думите на Меркел, приоритетът на преговорите трябва да са въпросите на енергетиката и формирането на Общност на сръбските общини (ОСО).\r\nГерманският канцлер отбеляза също, че лидерите на страните-членки на ЕС и западнобалканските държави ще се срещнат в България следващата седмица, за да обсъдят перспективите на тези страни за присъединяване към Съюза.\r\nКосово – бивша сръбска провинция – обяви независимост през 2008-а година и е признато от над 100 страни, включително САЩ, Великобритания, Франция, Германия и Турция, припомня турският вестник.\r\nСърбия започна преговори за присъединяване към ЕС през 2014 година и е възможно да влезе в Съюза до 2025 година. Нейният съсед Косово се опитва да получи статут на страна-кандидат за членство в ЕС до края на 2018 година.", "date": "2018.05.10", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/05/10/2520117/vezhdi-rashidov-gerb-v-debata-po-otcheta-na-sem-za-2017-g-vaprosat-e-dali-pravim-razlika-mezhdu-svobodiya-i-svoboda-na-slovoto.html", "text": "В дебата по отчета на СЕМ за 2017 г. въпросът е дали правим разлика между свободия и свобода на словото. Това каза председателят на Комисията по културата и медиите и депутат от ГЕРБ Вежди Рашидов по време на дебатите по отчета на СЕМ за 2017 г., предаде репортер на Агенция „Фокус“.  Във връзка с изказването на зам.-председателя на ПГ на \"БСП за България\" Антон Кутев, който каза, че държавата трябва да има регламент върху медийното съдържание, Рашидов заяви: „За първи път 100 % се съгласявам с Антон Кутев, защото е 100 % прав. Проблемът е много голям\". \"Много отдавна в България трудно говорим за големи журналисти, които трябва да бъдат морала и лицето, летвата, жалона, по който трябва да се опитват да стигат другите журналисти. За щастие в тази зала има един такъв легендарен журналист – Тома Томов“, каза Рашидов и визира колегата си от ПГ на БСП. Рашидов поясни, че много отдавна се е загубил рангът на големите и дълбоко смислени журналисти. „Все повече проблемът за свободата на словото ще бъде такъв. Добре е, че възникна дебатът по тази тема. Дали ние в този дебат правим разлика между свободия и свобода? Къде са границите на този дебат?“, попита Вежди Рашидов. \r\nТой зададе въпрос дали има добри законови разпоредби, които да регламентират тази свобода. Рашидов попита още кога свободата прекрачва границите. „Аз съм притеснен за самите журналисти. Кой български политик забрани свободата на словото? Дайте, аз ще го линчувам. Аз съм се борил за тази свобода 1991-1992 г“, подчерта председателят на Комисията по културата и медиите.  \r\nДеница КИТАНОВА", "date": "2018.05.10", "title": "Вежди Рашидов, ГЕРБ: В дебата по отчета на СЕМ за 2017 г. въпросът е дали правим разлика между свободия и свобода на словото"}
{"url": "http://www.focus-news.net/news/2018/05/10/2520122/smolyan-85-godishna-zhena-ot-grada-e-stanala-zhertva-na-telefonna-izmama-s-1800-leva-i-zlatni-bizhuta.html", "text": "На 9 май 2018 г. в Районно управление на МВР-Смолян е получена жалба от 85-годишна жена от град Смолян, за това, че около 16,00 часа неизвестно лице й се обадило на домашния телефон и обяснило, че трябва да събере всичките си пари и злато и да ги остави до контейнерите пред дома й на ул.“Първи май“, с цел да помогне на полицейска операция по залавяне на телефонни измамници. Това съобщиха от ОДМВР-Смолян. След обаждането жената е оставила 1800 лв., 2 бр. златни пръстена, синджирчета и златно сърчице. Парите и златните накити били поставени в черна найлонова чанта, която пък е поставена в друга найлонова чанта. По случая е образувано досъдебно производство. Извършват се оперативно-издирвателни и процесуално-следствени действия по разкриване на извършителя.", "date": "2018.05.10", "title": "Смолян: 85-годишна жена от града е станала жертва на телефонна измама с 1800 лева и златни бижута"}
{"url": "http://www.focus-news.net/news/2018/05/10/2520121/lovech-vremenno-e-zatvoren-patyat-varna-sofiya-pri-balgarski-izvor-zaradi-katastrofa-mezhdu-tir-i-lek-avtomobil-postradal-e-ediniyat-vodach.html", "text": "Сигналът за пътен инцидент е подаден около 10.00 часа. По първоначални данни на пътя Варна-София , на километър след село Български извор, са се ударили тир и лек автомобил. Това съобщиха от пресцентъра на МВР. Пострадал е единият водач, който е транспортиран в болнично заведение. Извършва се оглед, пътни полицаи регулират движението. \r\nВременно в двете платна е затворен пътя Варна - София. Обходен маршрут в двете посоки – Боаза – Дерманци- Угърчин- Микре.", "date": "2018.05.10", "title": "Ловеч: Временно е затворен пътят Варна-София при Български извор заради катастрофа между тир и лек автомобил, пострадал е единият водач"}
{"url": "http://www.focus-news.net/news/2018/05/10/2520124/tsvetan-tsvetanov-gerb-evropeyskata-perspektiva-za-zapadnite-balkani-e-bez-alternativa.html", "text": "Европейската перспектива за Западните Балкани е без алтернатива. Това каза председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на форума „Толерантността в Западните Балкани: ключ към Европа“, предаде репортер на Агенция „Фокус“. „Темата толерантност на Западните Балкани е един от основните акценти и на нашето българско председателство. Стараем се да постигнем максимума от това да кажем, че европейската перспектива е без алтернатива за Западните Балкани. Западните Балкани са в сърцето на Европа както политически, така и икономически. Убеден съм, че с всички политики, които се р3еализират и предстоящата декларация, която ще бъде приета на 17 май, ще бъде ясен знак за Западните Балкани“, заяви Цветанов. По думите му, когато се говори за толерантност, икономическо развитие и свързаност, няма как да не се спомене сигурността. „Точно за това мога да кажа, че дебатирахме и многогодишната програма на Европол, като там основният акцент беше взаимодействието и връзката със Западните Балкани. Западните Балкани са част от общата колективна сигурност на Европа. Уверявам ви, че работим много интензивно и сме в постоянен контакт с колегите от Западните Балкани. Камарата на лордовете на Великобритания приеха стратегия за работа със Западните Балкани. Впечатлен съм, че това което ще направи Великобритания и ЕС ще може да бъде подкрепено и от САЩ“, каза още Цветан Цветанов. \r\nЛюба АЛЕКСИЕВА", "date": "2018.05.10", "title": "Цветан Цветанов, ГЕРБ: Европейската перспектива за Западните Балкани е без алтернатива"}
{"url": "http://www.focus-news.net/news/2018/05/10/2520123/ministar-predsedatelyat-boyko-borisov-uchastva-v-pontifikalnata-sluzhba-v-katedralata-na-gr-aahen.html", "text": "Министър-председателят Бойко Борисов участва в Понтификалната служба в Катедралата на гр. Аахен. Това съобщиха от правителствената информационна служба. Премиерът е в немския град по лична покана на френския президент Еманюел Макрон за церемонията по връчването на годишната Международна награда „Карл Велики“.", "date": "2018.05.10", "title": "Министър-председателят Бойко Борисов участва в Понтификалната служба в Катедралата на гр. Аахен"}
{"url": "http://www.focus-news.net/news/2018/05/10/2520125/burgas-2543-abiturienti-ot-22-uchebni-zavedenie-izprashta-gradat-na-24-may-sedem-klasa-ot-chetiri-uchilishta-shte-otidat-na-bal-s-avtobus.html", "text": "2543 абитуриенти от 22 учебни заведения ще изпрати Бургас тази година. Това съобщиха от пресцентъра на Община Бургас. Всички балове ще бъдат само на една дата - 24 май. Най-многобройни ще са дефилетата за зрелостниците на площад \"Тройката\", \"Пантеона\" и в Морската градина.\r\nОбщина Бургас  е подготвила съвместно с полицията строги предохранителни мерки за осигуряване безопасността на абитуриентите. Те бяха обсъдени на междуинституционална среща вчера.\r\nСборните пунктове се запазват. Възпитаниците на НЕГ \"Гьоте\"  ще се съберат на Пантеона в 18.00 часа, ПГТ \"Проф. д-р А. Златаров\" - в училищния двор от 18.00 часа, ПМГЕЕ - спортната площадка на училището в 18.00 часа, ПГЧЕ \"Васил Левски\"  - до паметника на Пушкин в Морската градина от 17.30 часа, ПГЕЕ \"К. Фотинов\" - пл. \"Тройката\" в 18.30 часа, ПГЕЕЕ \"К. Фичето\" - до Пантеона в 18.00 часа, АЕГ \"Гео Милев\" - пред КЦ \"Морско казино\" в 18.00 часа, ГРЕ \"Г.С. Раковски\" - в двора на гимназията от 18.00 часа, Търговската гимназия - в градинката до църквата \"Св. Богородица\" от 18.00 часа, ППМГ \"Акад. Никола Обрешков\" - пл. \"Тройката\" в 18.30 часа, СУ \"Св. св. Кирил и Методий\" - на едноименния площад в 18.00 часа, СУ \"Добри Чинтулов\" - пред дома на НХК в 18.30 часа, СУ \"Димчо Дебелянов\" - на Флората в 18.00 часа, СУ \"Юрий Гагарин\" - до Пантеона в 18.00 часа, СУ \"Еп. К. Преславски\" - в училищния двор от 18.00 часа, ПГ по транспорт - пред монумента на загиналите през Балканската война в 18.30 часа, СУ \"К. Петканов\" - на пл. \"Тройката\" от 18.00 часа, ППГХТ \"Акад. Н. Зелинский\" - на пл. \"Тройката\" в 18.30 часа, ПГМК \"Св. Никола\" - на пл. \"Тройката\" в 18.00 часа, СУ \"Петко Росен\" - до Пантеона в 17.30 часа, ПГСАГ \"Кольо Фичето\" - до Пантеона в 18.00 часа.\r\nТази година цели 7 абитуриентски класа се включиха в инициативата на Общината \"На бал с автобус\". Превозните средства се осигуряват от общинската фирма \"Бургасбус\". Набирането на кандидати вече приключи, а абитуриентите, които пренебрегнаха суетата и избраха да пътуват заедно до к.к. Слънчев бряг, са 4 класа от Търговската гимназия и по един от Английска гимназия, Френска гимназия и Строителния техникум. Днес техни представители бяха на среща при зам.-кмета Йорданка Ананиева, за да уточнят брой на пътуващите, час и място на тръгване, прибиране, какво да пише на табелата или дисплея на автобуса.\r\nОбщина Бургас призовава всички абитуриенти, които ще се придвижват със собствен транспорт до курортен комплекс \"Слънчев бряг\", да бъдат внимателни и да не допускат нарушения на пътя.", "date": "2018.05.10", "title": "Бургас: 2543 абитуриенти от 22 учебни заведение изпраща градът на 24 май, седем класа от четири училища ще отидат \"На бал с автобус\""}
{"url": "http://www.focus-news.net/news/2018/05/10/2520128/dobrich-predstavyane-na-novata-kniga-101-mita-ot-balgarskata-istoriya-shte-se-provede-v-dom-pametnik-yordan-yovkov.html", "text": "От 17.30 ч. в Дом-паметник „Йордан Йовков“ в Добрич Веселин Игнатов ще представи новата си книга „101 мита от българската история“. Книгата е издание на Милениум. Това съобщиха от пресцентъра на Община град Добрич. На премиерата ще присъства Анелия Узунова – редактор.\r\nВ навечерието на празника на Св. св. Кирил и Методий и 178 години от рождението на Стефан Караджа организаторите на събитието – Община град Добрич, Регионален исторически музей – Добрич, Сдружение на писателите – Добрич и Издателство „Милениум“, канят гражданите на Добрич на събитието, за да се запознаят с „вижданията на автора по няколко феномена от средновековната и от възрожденската българска история“.\r\nВходът е свободен.", "date": "2018.05.10", "title": "Добрич: Представяне на новата книга „101 мита от българската история“ ще се проведе в Дом-паметник „Йордан Йовков“"}
{"url": "http://www.focus-news.net/news/2018/05/10/2520129/smolyan-dvizhenieto-po-pat--86-hvoyna-chepelare-v-grad-chepelare-se-osashtestvyava-dvuposochno-v-ednata-lenta-poradi-avariya-na-vodoprenosnata-mrezha.html", "text": "Движението по път ІІ-86 Хвойна - Чепеларе в чертите на град Чепеларе се осъществява двупосочно в едната лента поради авария на водопреносната  мрежа. Това съобщиха от пресцентъра на Агенция \"Пътна инфраструктура\". Срок за отстраняване на проблема е до 17:30 часа.", "date": "2018.05.10", "title": "Смолян: Движението по път ІІ-86 Хвойна - Чепеларе в град Чепеларе се осъществява двупосочно в едната лента поради авария на водопреносната  мрежа"}
{"url": "http://www.focus-news.net/news/2018/05/10/2520131/evgeni-krusev-zam-kmet-na-sofiya-20-miliona-lv-shte-badat-otdeleni-za-tsyalostna-rehabilitatsiya-na-chetiri-ulitsi-v-tsentara-na-stolitsata.html", "text": "20 милиона лв. ще бъдат отделени за цялостна рехабилитация на четири улици в центъра на София. Това каза за сутрешния блок „Добро утро, България“ на Радио „Фокус“ столичният зам.-кмет по направление „Транспорт“ Евгени Крусев. По думите му вече са стартирали ремонтните дейности по ул. „Граф Игнатиев“, като те ще обхванат настилката, осветлението, релсовия път, с цел промяна на цялостния облик на централната градска част. \r\n„Ул. „Граф Игнатиев“ е част от цялостния проект за рехабилитация на Зона 2 в центъра на града, която включва и ул. „Солунска“, ул. „6-ти септември“ и ул. „Цар Иван Шишман“. Срокът за изпълнение е 300 дни, като важи за всички изброени улици. Тази година се реализират ул. „Граф Игнатиев“ и ул. „Солунска“, а за догодина остават улица „6-ти септември“ и „ ул. Цар Иван Шишман“, каза Евгени Крусев и добави, че вече е спряно движението на трамваите по ул. „Граф Игнатиев“, като е разкрита автобусна спирка на ул. „Гурко“, която е и най-близо до ремонтния участък.", "date": "2018.05.10", "title": "Евгени Крусев, зам.-кмет на София: 20 милиона лв. ще бъдат отделени за цялостна рехабилитация на четири улици в центъра на столицата"}
{"url": "http://www.focus-news.net/news/2018/05/10/2520110/shumen-gl-komisar-nikolay-nikolov-i-komisar-toshko-barzilov-dadoha-pokazaniya-pred-sada-po-deloto-hitrino.html", "text": "Гл. комисар Николай Николов, директор на ГДПБЗН и комисар Тошко Бързилов, началник на \"Оперативен център\" ПБЗН, дадоха показания пред съда в днешното заседание по делото Хитрино, предаде репортер на Радио \"Фокус\"-Шумен. Те разказаха за действията си в рамките на 11- дневната спасителна операция заради влаковата катастрофа в Хитрино - овладяване на ситуацията след взрива, пълната евакуация на местните жители, извеждането на детайли ролите цистерни. В днешното заседание по делото ще бъдат разпитани повече от десет свидетели. \r\nИвелина ИВАНОВА", "date": "2018.05.10", "title": "Шумен: Гл. комисар Николай Николов и комисар Тошко Бързилов дадоха показания пред съда по делото Хитрино"}
{"url": "http://www.focus-news.net/news/2018/05/10/2520133/ministar-lilyana-pavlova-beshe-vazhno-kogato-se-kazva-balgariya-i-balkani-tova-da-sabuzhda-vazmozhnosti-za-podem-a-ne-za-neshto-negativno.html", "text": "Беше важно, когато се казва България и Балкани, това да събужда възможности за подем, а не за нещо негативно. Това каза министърът на Българското председателство на Съвета на ЕС Лиляна Павлова по време на форума „Толерантността в Западните Балкани: ключ към Европа“, предаде репортер на Агенция „Фокус“. „Когато започнахме работата по подготовката на българското председателство преди една година, бяха много интересни дебатите кой да бъде българският принос в общоевропейския дневен ред. Тогава решихме да не фокусираме нещо, което е важно само за България. Идентифицирахме, че България трябва да постави нещо важно за региона. Обединихме се, че европейската интеграция на Балканите е темата и искаме българското председателство да бъде запомнено като Балканско председателство. Беше важно, когато се казва България и Балкани това да събужда възможности за подем, а не за нещо негативно“, заяви Павлова. Тя отбеляза, че е постигнато много за една година. „За първите три месеца обърнахме имиджа на България като България. Една година по-късно темата за Западните Балкани е припозната от нашите европейски партньори като тема високо в общоевропейския дневен ред, като тема, която е осъзнато важна за мира, стабилността, просперитета в дългосрочен аспект за Европа“, посочи тя. Според нея темата на днешния форум е изключително важна и навременна. „Пикът на нашето председателство е именно следващата седмица на 16 и 17 май, когато ще се проведе срещата на върха. Очакваме държавните ръководители на 28-те страни членки от ЕС и партньорите ни от Западните Балкани да направим историческа среща, на която да постигнем три важни цели. Първото е да постигнем политическия консенсус, с която европейският път на Западните Балкани да бъде припознат като приоритет в следващите години. Вторият приоритет е да приемем специален анекс към декларацията, който да определи конкретни проекти, по които да започнем работа веднага“, подчерта тя. По думите ѝ анексът от София включва три компоненти. „Първата част са приоритетите, втората е сигурността и миграцията, а третият – свързаността. В резултат на това третата цел, която се надяваме да постигнем, е да подпишем и да стартират първите проекти още от София. Усилията на цялото правителство са изцяло насочени в това и вярвам, че ще успеем да го направим. Когато сме единни и имаме волята, ще извървим пътя много по-лесно“, каза още Лиляна Павлова. \r\nЛюба АЛЕКСИЕВА", "date": "2018.05.10", "title": "Министър Лиляна Павлова: Беше важно, когато се казва България и Балкани, това да събужда възможности за подем, а не за нещо негативно"}
{"url": "http://www.focus-news.net/news/2018/05/10/2520119/tsvetan-tsvetanov-gerb-kategorichno-nyama-da-podkrepim-zakonoproekta-za-tyutyunopusheneto-na-vitsepremiera-valeri-simeonov.html", "text": "За законопроекта, свързан с тютюнопушенето, сме категорични, че няма как да бъде подкрепен от ПГ на ГЕРБ. Само преди 6 години сме били вносители на закона, вече има и ефект. Това каза пред журналисти в Народното събрание председателят на ПГ на ГЕРБ Цветан Цветанов след среща с вицепремиера Валери Симеонов, предаде репортер на Агенция „Фокус“. „Вчера имахме среща с ученици от Казанлък. 26 ученици на въпрос дали тютнопушенето трябва да бъде разрешено в заведенията - казаха категорично не“, посочи той. „Законът за хазарта ще получи политическа подкрепа. В момента действително има заразяване на подрастващите и на хората с по-нисък социален статус, които просто се подават на манипулациите в медиите във връзка с хазартните игри“, обясни Цветан Цветанов. „За Закона за устройство на територията има предложение на Валери Симеонов, с което той ни запозна. В рамките на десетина дни юристите в нашата ПГ и в Министерски съвет ще работят, за да видим дали можем да подкрепим подобни законодателни промени, които са свързани с преместваемите обекти“, поясни председателят на ПГ на ГЕРБ. „За Закона за водите в частта за язовирите мога да кажа, че имаме готовност да подкрепим внесения законопроект със становището на Сдружението на общините и от съответните министерства, които имат пряко отношение“, заяви той. „По Закона за местните данъци и такси Менда Стоянова и Христиан Митев ще поработят, за да можем от 1 януари 2019 година евентуално да направим и промените, които да обхванат този сектор“, каза още Цветан Цветанов.\r\nБиляна ИВАНОВА", "date": "2018.05.10", "title": "Цветан Цветанов, ГЕРБ: Категорично няма да подкрепим законопроекта за тютюнопушенето на вицепремиера Валери Симеонов"}
{"url": "http://www.focus-news.net/news/2018/05/10/2520134/narodnite-predstaviteli-prieha-otcheta-na-sem.html", "text": "През изминалата година Съветът за електронни медии (СЕМ) е извършил наблюдение на радио и телевизионни програми в размер на  28 498 часа. Това се посочва в отчета на Съвета за 2017 г., който депутатите приеха, предаде репортер на Агенция „Фокус“. „За“ отчета гласуваха 85  народни представители, „против“ – 38 и „въздържали се“ - 38 , с което той бе приет. Контролът се е осъществил върху 161 програми. От тях телевизионните са 89, а радиопрограмите – 72. Сред по-важните акценти през отчетния период са изборът на генерален директор на Българската национална телевизия, посредническата роля в постигането на споразумение между Българското национално радио и „Музикаутор“ за уреждане на права за излъчване на музикални споразумения, подписаното споразумение за промени в Критериите за оценка на съдържание, което е неблагоприятно или създава опасност от увреждане на физическото, психическото, нравственото или социалното развитие на децата. От СЕМ отчитат още специализиран мониторинг по време на предизборната кампания за народни представители за периода от 24 февруари до 26 март 2017 г. Наблюдението отчита за първи път участието на мъже и жени в безплатните предизборни прояви в процентно отношение. През 2017 г. Съветът за електронни медии е извършил мониторинг на събития с голям обществен интерес, сред които кризисни събития и наблюдение за наличие на „език на омразата” в електронните медии.\r\nДеница КИТАНОВА", "date": "2018.05.10", "title": "Народните представители приеха отчета на СЕМ"}
{"url": "http://www.focus-news.net/news/2018/05/10/2520127/lovech-ogranicheno-e-dvizhenieto-po-pat--4-yablanitsa-balgarski-izvor-v-uchastaka-na-mestnost-boaza-na-1-km-sled-s-balgarski-izvor-v-posoka-s-brestnitsa.html", "text": "Ограничено е движението по път І-4 Ябланица - Български извор в участъка на местност \"Боаза\" на 1 км след с. Български извор в посока с. Брестница поради катастрофа. Това съобщиха от пресцентъра на Агенция \"Пътна инфраструктура\".\r\nОбходен маршрут: от път І-4 – Торос – Дерманци – Угърчин – Микре – път І-4 и обратно. Движението се регулира от пътна полиция.", "date": "2018.05.10", "title": "Ловеч: Ограничено е движението по път І-4 Ябланица - Български извор в участъка на местност \"Боаза\" на 1 км след с. Български извор в посока с. Брестница"}
{"url": "http://www.focus-news.net/news/2018/05/10/2520135/chez-shte-provede-poreditsa-ot-mobilni-priemni-v-zapadna-balgariya-initsiativata-tseli-da-podobri-obsluzhvaneto-kato-uvelichi-mestata-za-predostavyane-na-uslugi.html", "text": "ЧЕЗ организира поредица от мобилни приемни за битови и бизнес клиенти в Западна България. Това съобщиха от пресцентъра на компанията. Приемните се осъществяват със съдействието на партньорската организация „Изипей“. Инициативата има за цел да подобри обслужването на потребителите в по-малките населени места.\r\nВ мобилните приемни клиентите на ЧЕЗ ще могат да правят справки, да получават информация и да задават въпроси, касаещи дейността на „ЧЕЗ Електро България“ АД и „ЧЕЗ Разпределение България“ АД.  Потребителите ще имат възможност да се възползват от всички безплатни услуги на компаниите, сред които са актуализацията на данни, заявяване на електронна фактура, сключване на споразумение за дистанционно обслужване и други.\r\nПървата приемна ще се проведе на 31 май в град Летница, на 5 юни приемната ще бъде в град Кнежа, а на 3 юли в гр. Ябланица. Повече информация клиентите могат да получат на телефон 0700 10 010 или на имейли: klienti@cez-rp.bg по въпроси, касаещи дейността на „ЧЕЗ Разпределение България“ АД и info@cezelectro.bg, по въпроси, касаещи дейността на „ЧЕЗ Електро България“ АД.", "date": "2018.05.10", "title": "ЧЕЗ ще проведе поредица от мобилни приемни в Западна България, инициативата цели да подобри обслужването, като увеличи местата за предоставяне на услуги"}
{"url": "http://www.focus-news.net/news/2018/05/10/2520136/daniela-saveklieva-gerb-opozitsiyata-tvardeshe-che-asfalt-ne-se-yade-a-dnes-e-nay-aktivna-po-vaprosite-kade-da-se-remontira.html", "text": "Опозицията твърдеше, че асфалт не се яде. Днес те са най-активните по въпросите къде да се ремонтира. Това каза народният представител от ГЕРБ Даниела Савеклиева преди изслушването на министъра на икономиката Емил Караниколов за бизнес климата в България, предаде репортер на Агенция „Фокус“. „За първи път през 2017 година БВП на страната достигна 100 млрд. лева“, изтъкна тя. „Привличането на нови компании дава възможност за много добра реализация. Най-бързо развиващият се сектор е ИТ, България предлага добре подготвени специалисти“, посочи Даниела Савеклиева. „Измина една година от управлението, очакваме да чуем какви мерки и действия предприема Министерството на икономиката за бизнес климата“, каза още тя.\r\nБиляна ИВАНОВА", "date": "2018.05.10", "title": "Даниела Савеклиева, ГЕРБ: Опозицията твърдеше, че асфалт не се яде, а днес е най-активна по въпросите къде да се ремонтира"}
{"url": "http://www.focus-news.net/news/2018/05/10/2520138/kardzhali-60-godishna-e-zaplashila-42-godishna-zhena-s-gazov-pistolet-v-krumovgrad.html", "text": "Проверка за отправена закана за убийство се извършва в Районно управление на МВР-Крумовград след инцидент снощи, около 20.оо часа. 60-годишна заплашила с газов пистолет 42-годишна жена. Това съобщиха от ОДМВР-Кърджали. Причините за инцидента са в процес на изясняване. Оръжието, което е законно притежавано, е иззето и се намира на съхранение в полицейското управление в Крумовград. Притежателката му е настанена в здравно заведение. Работата по случая продължава група „Охранителна полиция“.", "date": "2018.05.10", "title": "Кърджали: 60-годишна е заплашила 42-годишна жена с газов пистолет в Крумовград"}
{"url": "http://www.focus-news.net/news/2018/05/10/2520139/montana-nivoto-na-reka-dunav-se-e-ponizhilo-s-16-sm-pri-lom.html", "text": "Нивото на река Дунав се е понижило с 16 см при Лом за последното денонощие. Водният стоеж там е 425 см. Това съобщиха от Хидрометеорологична станция - Ново село. Нивото на Дунав в началото на българския участък на реката - при Ново село, се е повишило с 6 см, а водният стоеж е 362 см. Нивото на реката край Видин е 405 см, регистрираното е понижение от 4 см. Нивото на реката край Оряхово е 320 см, там е регистрирано понижение за последното денонощие от 15 см. \r\nТемпературата на водата край Ново село е 29 градуса, а край Оряхово - 20,7 градуса.", "date": "2018.05.10", "title": "Монтана: Нивото на река Дунав се е понижило с 16 см при Лом"}
{"url": "http://www.focus-news.net/news/2018/05/10/2520132/izrael-udari-desetki-iranski-tseli-v-siriya-obzor.html", "text": "В отговор на нощния ракетен обстрел по обекти на Израел на Голанските възвишения, израелската авиация нанесе удари по десетки ирански цели в Сирия и батареи на противовъздушната отбрана на Дамаск, съобщи Армията за отбрана на Израел.\r\nСпоред твърденията на израелската страна, целите са принадлежали на иранските формирования „Ал Кудс“ на територията на съседната държава.\r\nСред атакуваните обекти са ирански военен лагер на север от Дамаск, оръжейни складове на летище в столицата, наблюдателни пунктове, както и други позиции и въоръжение на „Ал Кудс“ в близост до границата.\r\n„Освен това е бил унищожен автомобил, от който е бил произведен пуск на ракети по Израел“, съобщиха израелските военни, като добавиха, че иранските сили са използвали предни позиции за обстрела на израелските войски на Голанските възвишения с реактивни снаряди тип „Град“ и „Фаджр-5“.\r\nОсвен това, под удари са попаднали няколко зенитно-ракетни установки. Сирийската ПВО, според думите на представители на израелската армия, са игнорирали призивите да не се месят в операцията и в отговор на огъня от земята, авиацията е нанесла удари по няколко системи от тип SA-5, SA-2, SA-22 и SA-17.\r\nОт израелските ВС отбелязват, че всички задействани самолети, в една от най-мащабните операции за последните години, са се върнали благополучно на своите бази, а ракетният залп, който я е провокирал, също се е разминал без израелски загуби. Нито една от изстреляните през нощта ракети не е паднала на контролираната от Израел територия, уточниха военните.\r\nОфициалният представител на ВС на Израел Джонатан Конрикус заяви, че властите са информирали Русия преди ударите по Сирия. От там подчертаха още, че Израел не е заинтересован в по-нататъшна ескалация на конфликта с Иран и призоваха Техеран да се въздържа от нови атаки.Инцидентът\r\nОколо полунощ израелските военни заявиха, че намиращите се в Сирия ирански сили „Ал Кудс“ са изстреляли около двадесет ракети по позициите на армията на Голанските възвишения. Както заяви представител на армията, част от ракетите са прихванати от батареите на противоракетната отбрана на Израел – „Железен купол“.\r\nИзточници от летището в Бейрут са съобщили, че самолетите от военновъздушните сили на Израел са нанесли ударите по военните обекти в Сирия от въздушното пространство на Ливан.\r\nНа свой ред, сирийските военни съобщиха, че техните сили за ПВО са свалили десетки израелски ракети, голяма част от които не са достигнали до целите си. Останалите ракети „са поразили няколко обекта на ПВО, радар и склад за боеприпаси“.Напрежението между Израел и Иран  достига критични нива\r\nИзраел и Иран са стари противници, като напрежението между тях нарасна значително след началото на военните действия в Сирия и активното участие в тях на части от „Корпуса на стражите на ислямската революция“ на Иран, подкрепяните от Техеран ливански отряди на „Хизбулла“, про-ирански милиции и шиитски доброволчески формирования от целия регион на Близкия Изток. В Ерусалим това се възприема като директна заплаха за съществуването на еврейската държава и въоръжените сили и разузнаването на страната следят внимателно за движението на гореспоменатите военни части, снабдяването им и базите им. От началото на сирийския конфликт Израел е нанесъл стотици удари, целящи унищожаването на съвременно въоръжение за про-иранските формирования. \r\nКогато през октомври 2015 година Русия се намеси във войната, премиерът на Израел започна да посещава Москва по няколко пъти в годината, а за военен министър на страната бе назначен лидерът на партията на рускоезичните евреи „Наш дом Израел“ – Авигдор Либерман, който е в постоянен контакт с руското ръководство. Последното посещение на Нетаняху в Москва бе вчера – 9 май 2018 година, когато той взе участие в мероприятията по случай Деня на победата над нацизма, който, между другото, вече е официален празник и в еврейската държава. Освен участието на израелския министър-председател в акцията „Безсмъртния полк“ и присъствието му на военния парад на Червения площад, той проведе лични консултации с руския президент Владимир Путин, както и преговори в по-широк формат, с участието на делегации от двете страни. Преди да отлети обратно за Израел, Нетаняху заяви, че на преговорите е получил уверение от руския президент, че Русия няма да ограничава свободата на военните операции на Израел в региона на Близкия Изток.\r\nРедакция:", "date": "2018.05.10", "title": "Израел удари десетки ирански цели в Сирия (ОБЗОР)"}
{"url": "http://www.focus-news.net/news/2018/05/10/2520140/bashar-asad-v-ekskluzivno-intervyu-za-kathimerini-razkazat-na-zapada-za-upotrebata-na-himicheski-orazhiya-v-siriya-zapochva-sled-pobedata-na-armiyata-ni.html", "text": "В ексклузивно интервю за гръцкото електронно издание Kathimerini президентът на Сирия Башар Асад отново отрече употребата на химически оръжия от правителствените войски на Дамаск, подчертавайки, че \"разказът на Запада\" за предполагаемите атаки срещу цивилни \"започва след победата на армията ни\". \r\n\"Преди всичко ние нямаме химически арсенал, след като през 2013 г. го предадохме, а Организацията за забрана на химическо оръжие (ОЗХО) проведе разследвания по въпроса и е ясно документирано, че няма такива атаки. Второ, дори ако имахме (химически оръжия), нямаше да ги използваме по много различни причини. Но нека оставим тези две точки настрана, да предположим, че армията ни разполага с химически оръжия и се намираме в средата на войната; кога трябва да се използват? В края на битката? Те трябва да го използват някъде в средата й или там, където терористите са напреднали, а не там, където армията е завършила битката, а терористите са се отказали и са казали: \"ние сме готови да напуснем района\", а войските ни контролират напълно дадена област. Така че западният разказ започва след победата на сирийската армия, не преди това. Когато завършихме войната, те казаха: \"Използват химическо оръжие\", подчерта държавният глава на Сирия. \r\nСъщевременно Башар Асад отбеляза, че е странно да се говори за 45 жертви на химическа атака в град Дума, при положение, че според твърденията е използвано оръжие за масово унищожение. При това сирийският президент сподели, че намира за странен фактa, че всички загинали са само деца и жени. \"Защо всички химически оръжия убиват само деца и жени? Те не убиват бунтовници\", констатира Асад. \"Така че, това е фарс, това е игра, това е много примитивна игра. Защо? Това е най-важната част: Когато терористите загубиха, САЩ, Франция, Великобритания и другите им съюзници, които искат да дестабилизират Сирия, загубиха една от основните си карти и затова трябваше да атакуват сирийската армия, само за да вдигнат морала на терористите и да попречат на сирийската армия да освободи повече райони в Сирия\", е заключението на Асад. \r\nПрезидентът на Сирия говори също и за коментарите на държавния глава на САЩ Доналд Тръмп, който по-рано в пост в социалната мрежа \"Туитър\" го определи като \"животно\". В тази връзка Асад отбеляза: \"Всъщност, когато сте президент на една страна, трябва да поставите морала на своя народ над собствения си... Лично мен не ме е грижа (за коментарите на Тръмп), защото се занимавам със ситуацията като с политик, като с президент. Няма значение за мен лично; това, което има значение, е дали нещо ме засяга, ще засегне моята страна, нашата война, терористите и атмосферата, в която живеем\".\r\nОт редакцията не пропускат да засегнат и темата за Турция и интервенцията й в Сирия. Коментирайки военните операции на Анкара, Асад ги определи като \"агресия, окупация\", които до голяма степен може да бъдат изтълкувани като резултат от \"назначаването на (Реждеп Тайип) Ердоган от Запада\",\r\n\"Всъщност, Ердоган подкрепя терористите от самото начало на войната, но по това време той можеше да се крие зад думи като \"защита на сирийския народ\", \"подкрепа на сирийския народ\", \"подкрепа на бежанците\", \"ние сме против убиването \"и т.н. Той можеше да се прояви като хуманен президент, да речем. Сега, поради тези обстоятелства, той трябва да свали маската и да се покаже като агресор, и това е нещо хубаво... Ние се бием с неговата армия в продължение на седем години. Разликата между тогава и сега е външността; ядрото е същото. По онова време не можехме да говорим за окупация - можем да говорим за подкрепа на терористите - но този път е окупация\". \r\nВ разговора с Kathimerini Асад подчерта, че не се опасява от трета световна война, която може да започне от страната му. \"Поради една причина: защото, за щастие, има мъдро ръководство в Русия и те знаят, че в дневния ред на САЩ е създаването на конфликт... Поради мъдростта на руснаците, можем да избегнем това. Може би това не е трета световна война, но е световна война, може би по различен начин, не като предходните две, може би не е ядрена, но определено не е Студена война; това е нещо повече от Студена война, по-малко от цялостна война. Надявам се, че няма да видим директен конфликт между тези суперсили, защото това е мястото, където нещата ще излязат извън контрол за останалата част на света\", коментира Асад.\r\nПревод и редакция:", "date": "2018.05.10", "title": "Башар Асад в ексклузивно интервю за Kathimerini: Разказът на Запада за употребата на химически оръжия в Сирия започва след победата на армията ни"}
{"url": "http://www.focus-news.net/news/2018/05/10/2520126/vitsepremierat-valeri-simeonov-uvazhavam-pravoto-na-gerb-da-ne-podkrepyat-zakonoproekta-za-tyutyunopusheneto-nyama-da-otteglya-promenite.html", "text": "Уважавам правото на ГЕРБ да не подкрепят законопроекта за тютюнопушенето. Те са вносителите на сега действащия законопроект, нормално е да имаме различни позиции по някои въпроси- това е записано в политическото ни споразумение. Това каза пред журналисти в Народното събрание вицепремиерът Валери Симеонов след среща с ПГ на ГЕРБ, предаде репортер на Агенция „Фокус“. Попитан има ли единомислие в „Обединени патриоти“ за предлаганите от него законопроекти, Симеонов коментира: „Имаме, разглеждали сме ги вече няколко пъти. Има поправки, забележки, но ще бъдат подкрепени“. Вицепремиерът отговори отрицателно на въпроса склонен ли е да оттегли законодателните промени за тютюнопушенето след като ГЕРБ не ги подкрепя.\r\nБиляна ИВАНОВА", "date": "2018.05.10", "title": "Вицепремиерът Валери Симеонов: Уважавам правото на ГЕРБ да не подкрепят законопроекта за тютюнопушенето, няма да оттегля промените"}
{"url": "http://www.focus-news.net/news/2018/05/10/2520141/blagoevgrad-suiche-sv-kliment-ohridski-kaza-ne-na-agresiyata-da-na-sporta.html", "text": "СУИЧЕ „Св. Климент Охридски“ се включи в спортен празник под надслов „Не на агресията, да на спорта!“. Събитието се проведе в Благоевград с ученици от начален курс. Това съобщиха от пресцентъра на Община Благоевград. Гости на празника бяха представители на Местна комисия за борба срещу противообществените прояви на малолетните и непълнолетните в Благоевград и футболисти от ФК „Пирин“. \r\nСекретарят на МКБППМН поздрави малките спортисти и връчи награди – топки на всички класове, взели участие в оспорваната надпревара – щафетни игри, футбол и народна топка. Със своето участие, учениците заявиха своето категорично „Не“ на  всякакви прояви на насилие над деца. Спортният празник е тържество на  силата, ловкостта и бързината, борбеност в името на отбора, победа на сътрудничеството, взаимопомощта и толерантността.", "date": "2018.05.10", "title": "Благоевград: СУИЧЕ „Св. Климент Охридски“ каза „Не на агресията, да на спорта“"}
{"url": "http://www.focus-news.net/news/2018/05/10/2520130/vitsepremierat-valeri-simeonov-stabilnata-politicheska-obstanovka-dokazva-stabilnostta-na-upravlenieto.html", "text": "Нека оставим фактите да покажат дали сме стабилни или не сме. Стабилната политическа обстановка доказва стабилността на управлението. Това каза пред журналисти в Народното събрание вицепремиерът Валери Симеонов след среща с ПГ на ГЕРБ в отговор на въпрос стабилна ли е коалицията с оглед, че има разминавания по законопроекта за тютюнопушенето, предаде репортер на Агенция „Фокус“. „Търся подкрепа по закони, част от тях са заложени в програмата на НФСБ, но са подготвени в качеството ми на вицепремиер и нямам претенциите да игнорирам труда на министерствата“, обясни той.  „Длъжен съм да обиколя всички ПГ и да потърся подкрепа“, изтъкна Валери Симеонов. „В „Обединени патриоти“ нямаме недоразумения и не мисля, че това са съществени за обществото въпроси. Вътрешнокоалиционните въпроси ще си ги решаваме помежду си, а не през медиите“, каза още той.\r\nБиляна ИВАНОВА", "date": "2018.05.10", "title": "Вицепремиерът Валери Симеонов: Стабилната политическа обстановка доказва стабилността на управлението"}
{"url": "http://www.focus-news.net/news/2018/05/10/2520143/montana-ieromonah-spiridon-e-osvoboden-ot-dlazhnostta-igumen-na-chiprovskiya-manastir-zaradi-shofirane-v-netrezvo-sastoyanie.html", "text": "Иеромонах Спиридон  е освободен от длъжността  игумен на Чипровския манастир от 8 май, съобщиха от Видинска света митрополия. Наложено му е  запрещение от свещенослужение в срок от 15 дни, като срокът на тази мярка предстои да бъде обсъден на заседание на Видинския епархийски духовен съвет.\r\nНа 6 май в Монтана при контролна проверка от органите на \"Пътна полиция\" иеромонах Спиридон е хванат в нарушение – шофиране в нетрезво състояние.", "date": "2018.05.10", "title": "Монтана: Иеромонах Спиридон е освободен от длъжността игумен на Чипровския манастир заради шофиране в нетрезво състояние"}
{"url": "http://www.focus-news.net/news/2018/05/10/2520137/iran-obstrelya-s-raketi-golanskite-vazvisheniya-izrael-otgovori-na-udara-po-tseli-v-siriya-obzor.html", "text": "През нощта срещу четвъртък от сирийска територия срещу Израел бяха изстреляни около 20 неуправляеми ракети \"Фаджар-5\" иранско производство, с далекобойност 30-40 км.\r\nЕлектронните издания, свързани с Хизбула, твърдят, че ракетното нападение е било осъществено от сирийски военни и от части на Ислямската революционна гвардия на Иран, дислоцирани в Сирия.\r\nЛиванският телевизионен канал \"Аlmayadeen\" предава, че цел на иранската атака са били подразделения на електронното разузнаване на израелската армия, щаба на бригадата \"Хермон\", разположена по южните склонове на Голанските възвишения, два центъра за радиолектронна борба и части за водене на планинска борба.\r\nСпоред съобщение на пресслужбата на израелската армия нито една от иранските ракети не е попаднала на територията на страната, а 4 от тях са били унищожени от системата на противовъздушната отбрана.\r\nВ отговор на ракетната атака, в 3,00 ч. през нощта, израелската армия е нанесла въздушни и ракетни удари по военни цели на територията на Сирия.\r\nЕлектронното издание на \"Haaretz\" смята, че въздушното нападение е било най-масираното от десетилетия насам и изцяло е било предизвикано от иранската ракетна атака, като Тел-Авив за първи път отправя открито обвинение срещу Иран за удари по израелска територия.\r\nВестникът уточнява, че Русия е била предупредена за въздушният удар, а САЩ са изразили подкрепа за действията на израелските ВВС.\"Haaretz\" съобщава за най-малко 8 убити ирански военслужещи в района на Дамаск, а Сирийската обсерватория за човешките права заявява, че убитите са 15, сред които 8 иранци и 2 цивилни граждани, а останалите са военнослужещи от части на правителствената армия.\r\nСирия обвини Израел за ударите, а сирийските електронни издания твърдят, че израелските самолети са атакували радиолокационни станции, ракетни установки, складове с ракети и други ирански военни обекти.\r\nСирийската информационна агенция SANA съобщава, че въздушен удар е нанесен срещу радиолокационна станция в близост до столицата Дамаск, а на ракетен обстрел е бил подложен град Ал-Баас, в близост до границата с Израел.\r\nПревод и редакция:", "date": "2018.05.10", "title": "Иран обстреля с ракети Голанските възвишения, Израел отговори на удара по цели в Сирия (ОБЗОР)"}
{"url": "http://www.focus-news.net/news/2018/05/10/2520144/kmetat-na-lovech-korneliya-marinova-napadenieto-nad-zam-kmetat-tsvetan-georgiev-e-grubo-posegatelstvo-s-opit-za-ubiystvo.html", "text": "Извършеното нападение над нашия зам.-кмет е грубо посегателство с опит за убийство с оглед на нанесените поражения. Така на извънреден брифинг на 10 май кметът на Община Ловеч Корнелия Маринова характеризира  физическата атака срещу своя заместник Цветан Георгиев. Зам.-кметът беше нападнат тази сутрин малко след 7.00 часа близо до входа на своето жилище. В момента е хоспитализиран с множество счупвания и тежки рани. Това съобщиха от пресцентъра на Община Ловеч.\r\nТя припомни, че снощи  на откриването на Люляковите музикални вечери е призовала хората да говорим на най-красноречивия език – този на изкуството, на музиката, на хармонията. „За жалост някои хора говорят на примитивен език, на езика на насилието. За тях примитивността и дивашкото е водещо начало“, допълни кметът на Ловеч.\r\nСлучаят с Цветан Георгиев е точно такъв инцидент на примитивното насилие. „Той е изключително отговорен общински служител и ние като екип с другите заместник-кметове заедно работим за ред и законност. Но очевидно когато си последователен в своите действия, ставаш неудобен за някои хора“, описа ситуацията кметът.\r\nМаринова изтъкна, че органите на реда са реагирали  мигновено, продължават следствените дейности и тя вярва, че те ще си свършат работата – да  открият и поръчителите, и изпълнителите.\r\nНа въпрос кои са нападателите кметът отговори: „Имаме нашите съмнения от кой сектор може да бъде атакуван Цветан Георгиев.  Подали сме два сигнала до прокуратурата  за нарушения в сектора на дърводобива, има отправени директни и индиректни, вербални заплахи от този сектор към зам.- кмета. За мен вероятността е на 90 процента, че нападението идва поради стриктно изпълнение на служебните задължения на г-н Георгиев“, изрази мнение Корнелия Маринова.\r\n„Ръководството на Община Ловеч е дало дума за спазване на закона, поели сме по пътя на законността и няма да се отклоняваме от него. Това искат и гражданите. Връщане назад няма! Ако някой смята, че така ще ни уплаши, дълбоко е сбъркал“, каза още кметът.\r\nНяма да има никакви промени в празничната програма на 11 май – Ден на Ловеч, стана ясно на брифинга. На него присъстваха още зам.- кметовете  Венцислав Христов и Даниел Колев.", "date": "2018.05.10", "title": "Кметът на Ловеч Корнелия Маринова: Нападението над зам.-кметът Цветан Георгиев е грубо посегателство с опит за убийство"}
{"url": "http://www.focus-news.net/news/2018/05/10/2520146/17-dushi-sa-raneni-pri-katastrofi-prez-izminaloto-denonoshtie-v-stranata.html", "text": "17 души са ранени при катастрофи през изминалото денонощие, съобщиха от пресцентъра на МВР. В страната са станали 11 пътнотранспортни произшествия. На територията на столицата са станали  68 леки и три тежки пътни инцидента, при които има осем ранени.", "date": "2018.05.10", "title": "17 души са ранени при катастрофи през изминалото денонощие в страната"}
{"url": "http://www.focus-news.net/news/2018/05/10/2520142/kmetat-yordanka-fandakova-imame-nuzhda-ot-spetsialisti-koito-da-poddarzhat-i-operirat-s-novozakupenata-tehnika-chast-ot-koyato-sa-elektrobusite-na-stolichna-obshtina.html", "text": "Имаме нужда от специалисти, които да поддържат и оперират с новозакупената техника, част от която са електробусите на Столична Община. Това каза кметът на София, Йорданка Фандъкова по време на представянето на новия учебен център по диагностика на електрически и конвенционални автомобили в Професионална гимназия по транспорт и енергетика „Хенри Форд“, предаде репортер на Агенция „Фокус“. Фандъкова обърна внимание на това, че гимназията е с много стари традиции. \"Директорът й знае къде трябва да стигне и знае какво трябва да направи, за да го направи. За Столична Община, за нашия град, най-важната задача е да работим за подобряване качеството на въздуха. Една от важните мерки за това е стимулирането на електромобилността, както по отношение на градския транспорт, така също по отношение на личните превозни средства“, каза още тя. „Докато по отношение на инфраструктурата ние успяваме да напреднем по-бързо, в същото време имаме нужда от специалисти, които да поддържат новозакупената техника и да оперират с нея. Поздравявам отговорните компании, които са партньори на професионалната гимназия. Като представител на работодателите в лицето на автотранспорта и елетротранспорта, ние сме тези, които трябва да благодарим на гимназията, че е готова да подготвя кадри, за да можем ние да имаме по-добро обслужване\", коментира кметът. \"Знаете, че до края на годината очакваме първите 20 електробуса. За всички е ясно, че след като са първите такива, подготвени кадри за тяхната поддръжка на този етап нямаме. Столичният автотранспорт и електротранспорт имат сключени договори с професионалната гимназия за дуално обучение, за да можем да си подготвим специалисти, които да провеждат своята практика“, допълни още тя. „Радваме се на новата придобивка. Очакваме добре подготвени специалисти. Да дойдат, да работят, за да може да предоставяме все по-добра услуга на гражданите и да се надяваме повече граждани да закупуват електромобили, за да сменяме автомобилите, които излъчват вредни емисии и да правим града си по-чист“, каза още кметът на София.\r\nЦветелин ДИМИТРОВ", "date": "2018.05.10", "title": "Кметът Йорданка Фандъкова: Имаме нужда от специалисти, които да поддържат и оперират с новозакупената техника, част от която са електробусите на Столична Община"}
{"url": "http://www.focus-news.net/news/2018/05/10/2520145/stara-zagora-otlichiha-nay-dobrite-v-konkursa-pisma-do-sebe-si-v-grada.html", "text": "За втора поредна година бе проведен литературният конкурс „Писма до себе си”, организиран от Община Стара Загора и Центъра за подкрепа за личностно развитие (ЦПЛР). Това съобщиха от Общината. Според регламента участниците в него трябваше да представят до три стихотворения или едно есе (кратък разказ) с обем до две страници. Те бяха разделени в две възрастови групи: от пети до седми клас и от осми до дванадесети клас на настоящата учебна година. \r\n„Конкурсът предизвика широк интерес. Със свои разкази, стихотворения и есета в него се включиха над 70 деца и младежи от Стара Загора, София, Сунгурларе, Варна, Стражица, Кюстендил, Провадия, Симеоновград, Царево, Горна Оряховица, Гълъбово, Сухиндол, Казанлък, Благоевград, Хасково, Петрич, Сливен, Плевен и Разград. \r\nОсобено силно беше участието на деца от ателиета, клубове и школи по творческо писане. Грижата за младите таланти и системната работа с тях си личи по резултатите“, коментира Искра Иванова, ръководител на Центъра. \r\nЖури в състав: Мария Донева, ръководител на литературен клуб в ЦПЛР, Розалина Карамалакова, ръководител на клуб „Млад журналист“ в ЦПЛР и Станислава Раянова, управител на книжарница „Приятели“ присъди по три награди в двете възрастови групи и една специална награда. \r\nВ първа възрастова  група  първа награда спечели Мартин Лозанов, 7 клас,  Ателие за творческо писане „Метафора”, София за разказа „Едно невероятно приключение” . Второто място е за Радостин Божков -  6 клас, СУ „Христо Ботев”, град Сунгурларе, за разказа „Писмо от бъдещето” , а трета се класира Милица Иванова -  7 клас, Литературен клуб „Касталия”, град Варна, за разказа „Мусаленеца”. Поощрителни награди получават  Фикри Фикриев, 6 клас, Литературен клуб „Пегас/чета”, град Стражица, за разказа „Трудно щастие” и Ева Владимирова, 6 клас,  Ателие за творческо писане „Метафора“ град София, за разказа „Пътешествие до облаците“. \r\nВъв втора възрастова група победител е Светислав Тодоров, 9 клас, СМГ „Паисий Хилендарски”град София, със стихотворението „Дъждовни пеперуди”. Второто място е за Мария Желязкова, 11 клас, ГПЧЕ Ромен Ролан” град  Стара Загора, за разказа „Из:”Изповед на една островитянка”, а третото за Антонио Марулевски, 8 клас, ПГСАГ „Васил Левски” град  Благоевград, за разказа „Писмо до себе си.  Поощрителните награди са за  Александър Тодоров – 9 клас, град Варна, ЛК \"Касталия”, за стихотворението \"Симфония в червено\" и Петя Иванова -  9 клас, ПМГ „Акад. Боян Петканчин” град  Хасково, за разказа „Писмо до себе си” \r\nСпециална награда за най-добре представил се участник от град  Стара Загора се присъжда на Станчо Станчев -  11 клас, ГПЧЕ „Ромен Ролан”, за разказа „Amarcord”. \r\nОтличените участници се награждават с предметни награди и грамоти. Отличените и наградените творби вече са публикувани в специално издание.", "date": "2018.05.10", "title": "Стара Загора: Отличиха най-добрите в конкурса „Писма до себе си“ в града"}
{"url": "http://www.focus-news.net/news/2018/05/10/2520150/ministar-emil-karanikolov-800-mln-leva-sa-investitsiite-v-stranata-za-parvata-godina-ot-upravlenieto-na-pravitelstvoto.html", "text": "За първата година на управление на правителството от май 2017 година до май 2018 година по Закона за насърчаване на инвестициите са издадени 32 сертификата за инвестиции в размер на 800 млн. лева. Очаква се разкриване на близо 3000 нови работни места. Това каза от парламентарната трибуна министърът на икономиката Емил Караниколов по време на изслушването му, по предложение на ГЕРБ, предаде репортер на Агенция „Фокус“. „От началото на 2018 година са издадени 10 сертификата за инвестиции от 600 млн. лева и се очаква разкриване на 1000 работни места“, посочи той. „В министерството има още 20 проекта за разкриване на близо 2000 работни места“, допълни министърът. „България предлага инвестиционни стимули, съизмерими с тези на страните в региона“, коментира Емил Караниколов. „Много по-добрата инфраструктура и по-доброто сътрудничество между бизнеса и институциите създават условия за ново качество на инвестициите“, изтъкна министърът. „Отчитаме тенденция на повишаване на инвеститорския интерес, особено в производството и високо технологичните услуги“, каза още той.\r\nБиляна ИВАНОВА", "date": "2018.05.10", "title": "Министър Емил Караниколов: 800 млн. лева са инвестициите в страната за първата година от управлението на правителството"}
{"url": "http://www.focus-news.net/news/2018/05/10/2520149/ministar-krasimir-valchev-s-okolo-10-mln-lv-po-op-regioni-v-rastezh-shte-finansirame-uchebno-tehnichesko-oborudvane-v-blizo-100-profesionalni-gimnazii.html", "text": "По оперативна програма „Региони в растеж“ ние ще финансираме учебно техническо оборудване на стойност около 10 млн. лева в близо 100 професионални гимназии. Това каза министърът на образованието и науката Красимир Вълчев по време на представянето на новия учебен център по диагностика на електрически и конвенционални автомобили в Професионална гимназия по транспорт и енергетика „Хенри Форд“, предаде репортер на Агенция „Фокус“. „Професионална гимназия „Хенри Форд“ е училището, в което са направени най-много инвестиции през последните години. Откриването на този център днес има символично значение. Той олицетворява партньорството, което ние имаме като институции от една страна и партньорството между професионалните училища и бизнеса от друга“, допълни още той. „Благодарение на кмета на Столична Община изготвихме промени в Закона за професионалното образование и обучение, които вероятно ще публикуваме утре. Тези промени имат за цел да улеснят въвеждането на дуалното обучение в повече на брой училища. Няма съмнение, че обучението, чрез правене ще бъде предпочитана опция и това е, което ние трябва да развиваме през следващите години. За това е необходима добра материална база. Национална програма, по която се финансира този център изисква партньорство с бизнеса. Със всички инструменти, които имаме като Министерство ще насърчаваме това партньорство“, каза още министър Вълчев. „Направихме така, че с план-приема бизнесът да бъде включен в по-голяма степен в определянето на регионално и общинско ниво на професиите, които се изискват. Включихме представители на бизнеса и в обществените съвети на професионалните гимназии. Надяваме се, че всички тези мерки ще дадат резултат. Тази седмица публикувахме проект на постановление, с което определяме критериите за защитени специалности и специалности с очакван бъдещ недостиг на пазар на труда“, каза още той.\r\nЦветелин ДИМИТРОВ", "date": "2018.05.10", "title": "Министър Красимир Вълчев: С около 10 млн. лв. по ОП \"Региони в растеж\" ще финансираме учебно техническо оборудване в близо 100 професионални гимназии"}
{"url": "http://www.focus-news.net/news/2018/05/10/2520151/dobrich-stroitelni-deynosti-po-proekta-za-vodniya-tsikal-na-grada-se-izvarshvat-v-ramkite-na-lot-2-i-lot-3.html", "text": "Строителни дейности по проекта на Общината „Интегриран проект за водния цикъл на гр. Добрич - Фаза 1” се извършват в рамките на лот 2 и лот 3, предаде кореспондентът на Радио „Фокус”. Строителните работи по лот 3 днес се изпълняват по улиците: “Никола Петков“, връзка кръстовище „Иван Георгиев“ и „Вардар“, “Балкан“ ,“Цар Освободител“ от „Ружа“ до „Каменица“, “Цар Освободител“ от „Каменица“ до „Емона“, “Д. Ковачев“, “Първомайска“, “Тополи“ от „Генерал Попов“ до бул.“Добруджа“. По лот 2 - по улиците: „Струма“, „Добричка епопея“, „Арда“, Разлог“, „Вежен“, „Четник Атанасов“, „Сава Огнянов“, „Панайот Станчев“ и „Георги Кирков“. Ежедневно на сайта на Община град Добрич се публикува актуална информация за планираните дейности за улеснение на гражданите. \r\nЖулиета НИКОЛОВА", "date": "2018.05.10", "title": "Добрич: Строителни дейности по проекта за водния цикъл на града се извършват в рамките на лот 2 и лот 3"}
{"url": "http://www.focus-news.net/news/2018/05/10/2520154/dobrich-s-ogranicheno-vodopodavane-poradi-otstranyavane-na-avarii-sa-chasti-ot-grada-i-mnogo-naseleni-mesta-v-oblastta.html", "text": "С ограничено водоподаване поради отстраняване на аварии са части от града и много населени места в областта, по информация на ВиК-Добрич, предаде кореспондентът на Радио „Фокус” – Варна.  В Добрич с нарушено водоснабдяване са по ул. ул. „Георги Кирков“ № 70, ул. „Кирил и Методий“ до СУ „П.Р. Славейков“, ул. „Вардар“, ул. „Никола Петков“, където се работи по проекта за водния сектор, ЖК „Балик“ 17, ул. „Клокотница“, ул. „Батак“, ул. „Страхил Войвода“, (от 12, 00 часа ще се работи по направа на връзка по ул. „Витоша“и ул. „Абрит“. В Район Добрич-селска поради отстраняване на аварии с нарушено водоподаване са с. Стожер, с. Воднянци, с. Подслон, с. Гешаново, Помпена станция (ПС) - Оброчище, в Район Балчик – ул. „Васил Априлов“ в морския град, с. Оброчище, с. Сенокос, с. Пряспа, с. Змеево, в Район Каварна – с. Видно, ПС - Болата, в Район Тервел – напор Савово, в Район Генерал Тошево – общинския център, с. Къпиново, с. Пчеларово, с. Снягово, с. Узово, където се осъществява смяна на водомери, с. Балканци, с. Конаре, с. Тригорци, и в Район Шабла –с. Дуранкулак. \r\nЖулиета НИКОЛОВА", "date": "2018.05.10", "title": "Добрич: С ограничено водоподаване поради отстраняване на аварии са части от града и много населени места в областта"}
{"url": "http://www.focus-news.net/news/2018/05/10/2520152/ministar-emil-karanikolov-52-mlrd-leva-e-stoynostta-na-iznosa-prez-2017-g-nay-visokata-za-poslednite-10-godini.html", "text": "През 2017 година България е реализирала рекорден износ на стоки на стойност над 52 млрд. лева. това е двойно повече в сравнение с 2007 година и най-високата отчетена стойност за последните 10 години. Това каза от парламентарната трибуна министърът на икономиката Емил Караниколов по време на изслушването му, по предложение на ГЕРБ, предаде репортер на Агенция „Фокус“. „За периода януари-февруари 2018 година износът нараства с 3%“, изтъкна той. „България е страната в ЕС, която отбелязва най-голям ръст на заетостта на лицата между 20 и 64 години за миналата година“, заяви Емил Караниколов. „Трябва да се отбележи и нарастването на доходите в номинално и реално изражение с 11% за миналата година“, посочи министърът. „Безработицата в България удари ново 9-годишно дъно от 5.2%. Това е най-ниската безработица в страната от ноември 2008 година. По този показател България се нарежда на 11 място в ЕС“, каза още той.\r\nБиляна ИВАНОВА", "date": "2018.05.10", "title": "Министър Емил Караниколов: 52 млрд. лева е стойността на износа през 2017 г., най-високата за последните 10 години"}
{"url": "http://www.focus-news.net/news/2018/05/10/2520153/sofiya-dvizhenieto-po-am-hemus-ot-km-19-do-km-20-v-rayona-na-s-potop-v-posoka-varna-se-osashtestvyava-v-edna-lenta-poradi-katastrofa.html", "text": "Движението по АМ \"Хемус\" от км 19 до км 20 в района на с. Потоп в посока Варна се осъществява в една лента поради катастрофа. Това съобщиха от пресцентъра на Агенция \"Пътна инфраструктура\". Ограничено е движението в интензивна лента. Движението се осъществява в скоростната лента и се регулира от пътна полиция.", "date": "2018.05.10", "title": "София: Движението по АМ \"Хемус\" от км 19 до км 20 в района на с. Потоп в посока Варна се осъществява в една лента поради катастрофа"}
{"url": "http://www.focus-news.net/news/2018/05/10/2520156/stara-zagora-noviyat-reglament-za-zashtita-na-dannite-vliza-v-sila-ot-25-may.html", "text": "От 25 май тази година влиза в сила новият Общ регламент за защита на данните – General Data Protection Regulation (GDRP). Въвеждането му забранява фотокопия на личните карти на българските граждани, като изключение се прави за банките, застрахователите, НАП, нотариусите и други специфични длъжности, които изискват събиране на обща лична информация на гражданите. Това каза в Стара Загора днес Цанко Цолов, член на Комисията за защита на личните данни, който представи основните моменти в новата правна рамка и необходимите практически стъпки за администраторите, с цел въвеждане в дейността им на новоприетите стандарти за защита и обработване на личните данни, съобщиха от пресцентъра на Община Стара Загора.\r\nДанните от личните карти ще могат да бъдат снемани от длъжностните лица, но не заснемани или копирани, обясни още лекторът, който разкри философията и приложението на регламента. Цолов се спря подробно и на защитата на чувствителните лични данни, които не могат да бъдат обработвани от служителите.  Към тях спадат здравен статус, религиозна и партийна принадлежност, сексуална ориентация. Когато се обработват чувствителни данни е необходимо изричното съгласие на притежателя им, подчерта той.\r\nОсвен това обработката на събраните лични данни за дадена цел, не дават право те да бъдат обработвани с друга цел, предвижда регламенът. За разлика от стария регламент, по който данните се задържат до безкрайност, според новия всички данни се обработват за някакъв конкретен срок, който зависи от това колко и за какво са потребни те. Целта е да бъдат предпазени потребителите. Освен това новият регламент дава право на гражданите да оттеглят съгласието си за ползване на личните им данни по всяко време, както и да поискат да бъдат заличени. За тази цел е необходимо администрациите и бизнесът да направят съответните стъпки за въвеждане на изискванията на новия регламент, стана ясно още по време на разяснителната среща.\r\nПредставителят на КЗЛД разясни и практическите стъпки на администрациите с цел въвеждане на новите стандарти за защита на личните данни. Цолов отговори и на въпроси на присъстващите в залата. До 14 май мнения, становища, препоръки и предложения относно Проекта на Закон за изменение и допълнение на Закона за защита на личните данни, могат да бъдат изпращани на e-mail адрес: pravna@mvr.bg. Лекторът припомни, че дори и да не е приет законът до 25 май, новите правила от регламента влизат в сила след тази дата.\r\nНа срещата в  общинската зала „П. Р. Славейков“, организирана от секретаря на общината Делян Иванов, присъстваха близо 200 души - представители на регионални структури на държавната влас, местната администрация, здравни и учебни заведения, и представители на местния бизнес в област Стара Загора.", "date": "2018.05.10", "title": "Стара Загора: Новият регламент за защита на данните влиза в сила от 25 май"}
{"url": "http://www.focus-news.net/news/2018/05/10/2520159/api-ogranicheno-e-dvizhenieto-po-pat-e-79-zaradi-preobarnal-se-tezhkotovaren-avtomobil-v-rayona-na-mestnostta-kopyanovets-nyama-postradali-pri-intsidenta.html", "text": "Сигнал за преобърнал се тежкотоварен автомобил в района на местността „Копяновец“ е подаден след 11.00 часа. Няма пострадали при инцидента. Това съобщиха от пресцентъра на МВР. Временно е затруднено движението по път Е-79.\r\nЛеките автомобили, пътуващи в посока София, се пренасочват през Враца- Искърско дефиле- с. Ребърково. Обходният маршрут в посока Враца е през с. Боженица. Тежкотоварните автомобили изчакват на място.", "date": "2018.05.10", "title": "АПИ: Ограничено е движението по път Е-79 заради преобърнал се тежкотоварен автомобил в района на местността „Копяновец“, няма пострадали при инцидента"}
{"url": "http://www.focus-news.net/news/2018/05/10/2520158/blagoevgrad-royshin-marfi-ayo-i-metr-gims-shte-badat-hedlayneri-na-festivala-frankofoli-prez-yuni.html", "text": "Ексцентричната Ройшин Мърфи, очарователната Ayo и нашумелият в Европа с хитовете си френски рапър Метр Гимс са водещите имена в програмата на четвъртото издание на фестивала \"Франкофоли\", което година ще се проведе на  22 и 23 юни в Благоевград. Това съобщиха от пресцентъра на Община Благоевград. Останалите познати за публиката имена, които ще се качат на сцената, са младата френска звезда с български произход Венсан Винел, френските DJ Федер и DJ Aslove и най-успешната по света румънска млада изпълнителка Инна.\r\nИ тази година концертите  в двата фестивални дни ще се проведат при вход свободен, на терена на Парк „Македония“, където миналата година се събраха над 30 000 фенове на фестивала от цялата страна.  \r\nГолямата изненада за публиката на \"Франкофоли\" тази година е участието на eксцентричната  на сцената и в живота Ройшин Мърфи (Roisin Murphy). Като част от бандата Молоко, Ройшин е смятана за един от ключовите артисти на музикалната сцена през  90-те с големите хитове на групата The Time is Now, Sing it Back и Forever More. Следва солова кариера, а първите й два самостоятелни Ruby Blue и Overpowered налагат твърдо имиджа й на модерна икона на поп-културата. Следват 3-те албума  Mi Senti, Hairless Toys и Take Her Up To Monto , а и до днес Ройшин Мърфи е често определяна от медиите като „арт-поп кралица“ и „модна икона“, разпознаваема с уникалния си артистичен стил и елегантното смесване на жанрове. Преди дни певицата представи първия от общо 12 нови сингъла “All My Dreams / Innocence”.\r\nЖанрово различен и силно емоционален, стилът на Айо (Ayo/), който смесва блус, рок, соул и реге, e добре познат на българската публика.  Очарователната певица, която придоби световна популярност още през 2006 г. със сингъла Down on My Knees, пристига за \"Франкофоли\" с концерт в първия фестивален ден. Псевдонимът й означава „радост“, а следвайки кариерата си, тя напуска Германия и живее и работи Лондон, Париж, а сега и в Ню Йорк, където живее в момента. Именно в Париж през 2002 Айо изнася първия си солов концерт,  а през 2006 година издава първия си албум JoyFull, който става двойно платинен във Франция, платинен в Германия и Полша.  Вторият й студиен албум Gravity at Last излиза през септември 2008 г. Три години по-късно излиза и третият й проект - Billie-Eve, който носи името на дъщерята й. Следват Ticket to the World (2013) и Ayo (2017).\r\nПървият концерт в България на рапъра Метр Гимс (Maître GIMS) ще се случи само месеци преди планираното му европейско турне Fuego, завършващо с грандиозен концерт на Стад дьо Франс (Stade de France) през септември 2019 г. То ще представи най-новия му албум Ceinture noire (Черен колан), който излезе през март т.г. Носител на различни награди и с повече от 4 милиона копия продадени албуми, винаги скрит зад прочутите си тъмни очила, Метр Гимс е сред най-успешните изпълнители на сцена във Франция, както и продуцент и автор на музика. \r\nС първи концерт в България на \"Франкофоли\" ще участва и младият френски музикант с български произход Венсан Винел. 21- годишният Венсан стана популярен и обичан у нас и във Франция с талант и личната си история, която разбива социалната стигма за хората с увреждания. Надарен с изключителен слух, но с нарушено зрение, през 2017 той се яви на кастинг, сам акомпанирайки си на пиано и веднага спечели журито в \"Гласът на Франция\" (The Voice: la plus belle voix по TF1) и макар да не спечели шоуто, достойно стигна до третото място на финала. \r\nВенсан ще се включи и в подкрепа на социалната кауза за равен достъп до култура и изкуство на хора в неравностойно положение и различни социално изолирани групи. Кампанията  „Отворена зона“ е инициатива на фондация Моменти, в която четвъртото издание на \"Франкофоли\" ще бъде първото събитие в България, което застава зад каузата и ще осигури специални условия за достъп на хора с увреждания на всеки един от концертите в програмата. \r\nФранцузинът Адриен Федерикони е по-познат на световните сцени като DJ Feder.  Роден в Ница,  артистът се мести в Париж, където през 2014 става част от дийп хаус сцената и започва да набира популярност. Първото му издание е ремикс на световноизвестния музикант Rodriguez и неговото парче Sixto. През 2014 сингълът на Федер достига 3-то място в класацията на Hipe Machine. Следва актуалният му сингъл Goodbye, станал любим в Европа и по света.\r\nНай-успешната в Европа румънска попдива Инна - INNA (артистичен псевдоним на  Елена Александра Апостолеану), ще подгрява втория ден на \"Франкофоли\" и пристига в традицията на участие на един балкански съвременен изпълнител на всяко издание на фестивала. Тя дебютира на музикалния пазар с хитовия си албум \"Hot\", който за кратко превзема всички музикални класации в страните от Източна Европа. Следващият й сингъл \"Love\" успява да покори върховете на поп - класациите в различни европейски държави. На церемонията на MTV Europe Music Awards 2009, Инна получава наградата за най-добър румънски артист.", "date": "2018.05.10", "title": "Благоевград: Ройшин Мърфи, Айо и Метр Гимс ще бъдат хедлайнери на фестивала \"Франкофоли\" през юни"}
{"url": "http://www.focus-news.net/news/2018/05/10/2520147/aleksandar-vuchich-vladimir-putin-e-zad-sarbiya-vinagi-kogato-se-nalozhi.html", "text": "С президента на Русия Владимир Путин винаги разговаряме искрено, открито и по всички теми и, винаги, когато се наложи, той е тук за Сърбия, заяви в интервю пред Радио и Телевизия Сърбия (РТС) сръбският президент Александър Вучич, сумирайки двудневното си посещение в Русия, предава скопското електронно издание „МКД“.\r\nТой добави, че Сърбия е „сигурен и коректен партньор“ и че това не е за един ден.\r\nВучич заяви още и че е важно това, че Сърбия и Русия са затвърдили приятелството и сътрудничеството си във всички области на обществения живот и че са разговаряли за всички ключови въпроси.\r\n\"Благодарен съм, че Владимир Владимирович Путин оказа огромна чест на сръбската делегация и на Сърбия като държава, поставяйки ни като основни гости на ежегодния парад по случай победата над фашизма. Това показва, че освен, че имаме много общо в миналото, ще имаме много общи неща в бъдеще \", добави Вучич.\r\nТой отбеляза, че с Путин са прекарали \"много, много време\" в разговор за Косово и Метохия.\r\n\"Ние анализирахме всички съществуващи документи на ООН, анализирахме поведението на всички участници на световната политическа сцена, преди всичко по този въпрос\", подчерта президентът на Сърбия.\r\nТой също така е разговарял с Путин за икономическото сътрудничество, енергийното сътрудничество, военно-техническото сътрудничество и посещението на руския президент в Сърбия.\r\n\"Очакваме това или през октомври, или през ноември\", уточни Вучич.\r\nТой повтори, че всички знаят, и тук, и в Европа, и в света, че Сърбия е на европейския път, но когато Сърбия е казала, че няма да  налага санкции на Русия, то това ще бъде тъака, както и че това се отнася и за военния неутралитет и за решението си да не влиза в НАТО или в друг военен съюз.\r\nВ интервюто пред РТС, Вучич подчерта, че тази последователност е голямата сила на Сърбия и че \"когато кажете нещо, трябва да се придържате към, и това, както виждате, се посреща с голяма почит\".\r\n\"Всеки път, когато имахме проблеми с Косово, с дивашкото проникване на албанците на север и побоят на Марко Джурич, въпреки че Путин беше в ужасна ситуация - току-що бяха минали изборите и се случи пожара в търговския център, в който загинаха деца, той се обади в рамките на 24 часа и можахме да говорим за всичко. Винаги можем да стигнем до Путин \", обясни сръбският президент.\r\nКакто каза Вучич, той се опитва да не затормозява руския президент твърде много и да не го безпокои при изпълнението на важните му задължения.\r\n\"Но когато е необходимо, Путин е тук за Сърбия и затова съм много, много благодарен\", каза президентът.\r\nСръбският държавен глава си припомни, че с руския президент винаги се разговаря искерно, открито и по всички теми.\r\n\"За нас няма теми табу и мисля, че Путин разбира и мен, и позицията на Сърбия, докато аз се опитвам да разбера позицията на Русия. Ние сме приятели и в нашата връзка има доверие в другия събеседник и сигурност в него \", подчерта президентът на Сърбия.\r\nПревод и редакция:", "date": "2018.05.10", "title": "Александър Вучич: Владимир Путин е зад Сърбия винаги, когато се наложи"}
{"url": "http://www.focus-news.net/news/2018/05/10/2520161/premierat-boyko-borisov-razgovarya-s-upravitelya-na-evropeyskata-tsentralna-banka-mario-dragi.html", "text": "Премиерът Бойко Борисов разговаря с управителя на Европейската централна банка Марио Драги в Аахен, където е за церемонията по връчването на годишната Международна награда „Карл Велики“. Това съобщиха от правителствената информационна служба.\r\nБорисов и Драги обсъдиха готовността на България за членство в еврозоната, като по време на срещата бяха отбелязани добрите макроикономически, фискални и финансови показатели на страната. Отбелязано беше и отличното сътрудничество между ЕЦБ и Министерството на финансите и БНБ.", "date": "2018.05.10", "title": "Премиерът Бойко Борисов разговаря с управителя на Европейската централна банка Марио Драги"}
{"url": "http://www.focus-news.net/news/2018/05/10/2520160/vitsepremierat-valeri-simeonov-bsp-e-vtorata-golyama-partiya-koyato-podkrepya-zakona-za-hazarta-koeto-oznachava-che-ima-kategorichna-pozitsiya-sred-polititsite-i-obshtestvoto-po-nego.html", "text": "БСП е втората голяма партия, която подкрепя Закона за хазарта, което означава, че има категорична позиция сред политиците и обществото по него. Това каза вицепремиерът Валери Симеонов пред журналисти след срещата си с лидера на БСП Корнелия Нинова в Народното събрание, предаде репортер на Агенция „Фокус“. Според Симеонов има шанс този закон да мине. \"По Закона за тютюнопушеното колегите заявиха, че ще им трябва още време да го обсъдят в групата. Има гласове „за“, има и „против“. Засега нямаме категоричен отговор. Същото се отнася за Закона за устройство на територията, който е малко по-голям. Там също е нужно време на групата на БСП за запознаване и обмисляне на отделните текстове“, каза Валери Симеонов и допълни, че по-късно партията ще даде отговор дали ще подкрепи промените по отношение на Закона за местните данъци и такси. \r\nДеница КИТАНОВА", "date": "2018.05.10", "title": "Вицепремиерът Валери Симеонов: БСП е втората голяма партия, която подкрепя Закона за хазарта, което означава, че има категорична позиция сред политиците и обществото по него"}
{"url": "http://www.focus-news.net/news/2018/05/10/2520157/nezavisen-makedoniya-nezadovolstvo-v-dsi-ot-naznachenieto-na-hodzha-strelyashe-po-ahmeti-shte-go-zashtitava-zaev.html", "text": "Излезе наяве неспособността и сервилноста на Али Ахмети към Никола Груевски, особено в последния мандат, когато Али имаше възможност да постави условия на ВМРО-ДПМНЕ, преди да влезе в правителството. Така говореше в едно интервю Джезаир Шакири от Танушевци, известен като командант Ходжа, който напоследък, за една нощ, стана главен герой на политическата сцена и се върна в политиката, след като публично бе разкрито, че е обявен за съветник по вътрешната сигурност на премиера Зоран Заев, пише скопското електронно издание „Независен“, в материал, представен без редакторска намеса.\r\nВ предишни години, когато беше по-активен на политическата сцена и докато \"освобождаше\" Танушевци, Шакири беше яростен критик на Ахмети и ДСИ (Демократическия съюз за интеграция), които сега са партньори в правителството на (премиерът на Македония Зоран) Заев. Шакири, всъщност, критикуваше най-много ДСИ за отношенията с ВМРО-ДПМНЕ, докато двете партии бяха коалиционни партньори. Според Шакири, Ахмети и Груевски потискат правата на албанците и спират изпълнението на рамковото споразумение. Новият съветник в правителството вярва, че заради тези критики Ахмети \"го сложи\" в американския черен списък.\r\n\"Натискът на Груевски върху ДСИ, а чрез ДСИ и на всички албанци в Македония, са невиждани досега на политическата сцена. Ахмети имаше повече от 10 години, за да прокара правата на албанците и дори да приложи Охридското рамково споразумение. Но напразно! След всички тези години, както се видя, а се вижда и сега, те влязоха в режима само за кресла\", казваше Шакири в годините, докато ДСИ и ВМРО-ДПМНЕ бяха в коалиция.\r\nПрез последните дни, докато на открита сцена се издигаше бурята около назначаването на Шакири за съветник по сигурността, въпреки че бившият депутат няма професионална квалификация в тази област освен опит с участието си в АНО („Армията за национално освобождение“ на етническите албанци в Македония по време на въоръжения конфликт в страната от януари до ноември 2001-а година), никой от ДСИ не излезе с реакция за решението на министър-председателя. И в течение на вчерашния ден, не можеше да се получи позицията на управляващата албанска партия за назначаването на Шакири в правителството.\r\nНеофициално обаче има информация, че ДСИ са недоволни от това решение на Заев. Реакциите в обкръжението на Ахмети, както се твърди, не предизвикани толкова от негативните позиции на Шакири към интеграторите в миналото, колкото, защото смятат, че това е още един ход, с който СДСМ се опитва да привлече колкото се може повече привърженици от албанския блок. Това беше причина за разногласия между сегашните коалиционни партньори на \"Илинденска\" в периода преди парламентарните избори през 2016 г., на които подкрепата, която получиха социалдемократите в повече райони с преобладаващо албанско население се оказа пагубна за партията на Ахмети. ДСИ, на последните избори, спечели най-много места в албанския политически блок, но все пак загуби много мандати в сравнение с последните години. От 19-те парламентарни кресла в периода 2014-2016 г. на ДСИ, на последните парламентарни избори те паднаха до 10. \r\nВ изявление през март 2016 г., което означава, в разгара на кризата - когато партиите преговаряха за датата на предсрочните парламентарни избори, Шакири посочи Ахмети като главен \"виновник\" той да се озове в черния списък на САЩ.\r\n\"Само защото имах смелостта да се противопоставя на ДСИ за политиките й по това време - че Охридското споразумение не се спазва, посолството на САЩ, с помощта на Ахмети, ме постави в черния списък. Там се казва, че многократно съм се противопоставил на Охридското споразумение, което не е вярно. Оказва се, че партиите, които споделят властта – ДСИ, ДПА (Демократическа партия на албанците)и ВМРО-ДПМНЕ , са против всички демократични ценности и се занимават с престъпления. Тези политически партии, освен че в миналото са се занимавали с такива действия, с цел да продължат живота си в правителството, те и в бъдеще ще реализират такива сценарии \", заяви тогава Шакири.\r\nТой твърди, че ДСИ е участвал във въоръжен инцидент, който се е случил в кумановскотоДиво Населие само преди три години. Според Шакири, член на Службата за разузнаване, която е под юрисдикцията на президента Иванов, е имал контакти с въоръжената група, която е част от атаката. В този контекст Шакири твърди, че командир Соколи е създаден от Ахмети и е поискал освобождаването му.\r\nПревод и редакция:", "date": "2018.05.10", "title": "„Независен“ (Македония): Незадоволство в ДСИ от назначението на Ходжа: \"Стреляше\" по Ахмети, ще го \"защитава\" Заев"}
{"url": "http://www.focus-news.net/news/2018/05/10/2520148/api-ne-se-izvarshvat-stroitelni-raboti-na-am-struma-v-uchastaka-kray-s-pokrovnik.html", "text": "В участъка край село Покровник на автомагистрала „Струма“ не се извършват строителни работи. Това съобщиха от пресцентъра на Агенция „Пътна инфраструктура“ (АПИ) по повод неверни твърдения, че строителните работи в отсечката продължават, с което се застрашават откритите археологически находки.\r\nСтроително-монтажните работи в участъка са преустановени на 5 май, веднага след разпореждането на премиера Бойко Борисов, което стриктно се изпълнява. От тогава досега с битумна смес са извършвани единствено дейности, свързани с консервация на изпълнените до момента строителни работи. Целта е опазване на изграденото до момента, в което са вложени средства от фондовете на ЕС. На 6 май са приключили консервационните дейности в участъка от края на лот 2 до началото на археологическите находки, а днес трябва да завършат от края на археологическите находки до пътя за Покровник и Падеш.", "date": "2018.05.10", "title": "АПИ: Не се извършват строителни работи на АМ „Струма“ в участъка край с. Покровник"}
{"url": "http://www.focus-news.net/news/2018/05/10/2520163/vitsepremierat-valeri-simeonov-da-napravya-sreshta-s-dps-oznachava-da-gi-legitimiram-kato-politicheska-sila.html", "text": "Да направя среща с ДПС, означава да ги легитимирам като политическа сила. Това каза вицепремиерът Валери Симеонов пред журналисти в Народното събрание в отговор на въпрос дали ще се срещне и с ДПС, след като проведе срещи с Парламентарните групи на ГЕРБ и БСП, предаде репортер на Агенция „Фокус“ „За нас те са мафиотска структура“, заяви Валери Симеонов. Той уточни, че ще се срещне с ПГ на „Воля“ в следващата сряда. На въпрос дали лидерът на БСП Корнелия Нинова е поискала оставката на правителството пред него, Симеонов уточни, че този въпрос на срещата не е обсъждан. „Това си е тяхна позиция и право като опозиция“, допълни Симеонов. \r\nДеница КИТАНОВА", "date": "2018.05.10", "title": "Вицепремиерът Валери Симеонов: Да направя среща с ДПС, означава да ги легитимирам като политическа сила"}
{"url": "http://www.focus-news.net/news/2018/05/10/2520165/burgas-vrachvane-na-nagradite-v-literaturniya-konkurs-petya-dubarova-shte-se-provede-v-kulturen-tsentar-morsko-kazino-na-11-may.html", "text": "В 17.30 часа на 11 май, петък, ще започне церемонията за връчване на наградите в литературния конкурс \"Петя Дубарова\", който се провежда за двадесет и първи път в памет на емблематичната бургаска поетеса. Мястото е залата в Културен център \"Морско казино\" в Бургас, носеща нейното име. Това съобщиха от пресцентъра на Община Бургас.\r\nОрганизатори на конкурса са Община Бургас, Министерство на образованието и науката (РУО - Бургас) и Къща-музей \"Петя Дубарова\". Тази година участниците са 219. За най-добрите са подготвени призове за първо, второ и трето място в категориите поезия и проза. Голямата награда на Община Бургас ще получи победителят в поетичната категория - диплом и пластика \"Полет\" на Ненчо Русев. Ще бъдат връчени още десет поощрителни награди, както и специални награди на в. \"24 часа\", РУО - Бургас и други партньори на събитието.\r\nПобедителите определи 5-членно жури с председател проф. Владимир Трендафилов - преводач-англицист, поет, критик, публицист. Членове са писателите Диана Петрова, Рене Карабаш, Иван Сухиванов и Мартин Колев. Имената на първенците ще узнаем утре, а наградените творби ще бъдат включени в сборника \"Петя - пристан зелен\".", "date": "2018.05.10", "title": "Бургас: Връчване на наградите в литературния конкурс \"Петя Дубарова\" ще се проведе в Културен център \"Морско казино\" на 11 май"}
{"url": "http://www.focus-news.net/news/2018/05/10/2520167/veliko-tarnovo-nad-4-000-uchastnitsi-ot-240-balgarski-i-chuzhdestranni-grupi-se-vklyuchvat-v-xxii-staroplaninski-sabor-balkan-folk.html", "text": "Над 4 000 участници от 240 български и чуждестранни групи се включват в XXII Старопланински събор Балкан Фолк. Изпълнителите са от Канада до Якутия и България. Събитието стартира на 11-ти май във Старопланински събор и ще продължи до 20 май. Това каза пред журналисти Калоян Николов, президент на Европейската асоциация на фолклорните фестивали (ЕАФФ) и председател на Събора, предаде репортер на Радио „Фокус“ – Велико Търново. Съпътстващите събития през настоящата година ще са Националния шампионат по фолклор, в който ще участват около 100 български състава и Световната купа по фолклор, за която ще се състезават 65 групи, от които 13 чужди от 10 държави. \r\n„Наградният фонд на трите събития е малко над 10 000 лв. 1 000 лв. ще получи националния шампион по фолклор, а около 2 000 евро ще бъдат разпределени за първо, второ и трето място за Световната купа по фолклор. Тези пари ще бъдат дадени под формата на ваучер за участие в Световния шампионат по фолклор, който се провежда в края на август в няколко български крайморски града“, разказа още Калоян Николов.  Изпълнителите ще бъдат оценявани от 6-членно компетентно жури, в което има хореографи и музиканти. Той уточни, че в рамките на Събора има насрочени и две дефилета на участниците. Те ще се проведат на 12-ти и 19-ти май, като ще тръгнат от Студентски стол 2 до сградата на Община Велико Търново. „След това група ще се представи с около 2 – минутна програма  на паметника „Майка България“. Началото на дефилето е в 18.00 часа, а след него програмата продължава в Летния театър“, допълни президентът на ЕАФФ. Във всеки един от дните на Старопланинския събор ще има и концерти, отново в парк „Марно поле“, които ще продължават през целия ден – от 12.00 до 21.00 часа. Входът за всички събития е свободен. Те ще бъдат излъчвани и онлайн в реално време в евент канала на Балкан фолк.\r\nСъбитието се организира с подкрепата на Община Велико Търново, която освен с логистика, помага и с парични средства.\r\nОфициалното откриване ще е на 11-ти /петък/ от 19.00 часа, а награждаването и закриването ще са на 19-ти май /събота/ в 21.00 часа.\r\nЛуиза ТРАНЧЕВА", "date": "2018.05.10", "title": "Велико Търново: Над 4 000 участници от 240 български и чуждестранни групи се включват в XXII Старопланински събор Балкан фолк"}
{"url": "http://www.focus-news.net/news/2018/05/10/2520169/dobrich-oblastno-uchenichesko-sastezanie-zashtita-pri-bedstviya-pozhari-i-izvanredni-situatsii-dobrich-2018-g-se-provezhda-v-grada.html", "text": "Областно ученическо състезание „Защита при бедствия, пожари и извънредни ситуации – Добрич 2018 г.“ се провежда в града, предаде кореспондентът на Радио „Фокус”. Състезанието, XVIII-то по ред, е организирано от Регионалната дирекция „Пожарна безопасност и защита на населението“ (РД ПБЗН) в Добрич. Състезателният ден започна с проверка на документацията на отборите и решаване на тест. Официалното откриване се състоя в 10,30 часа. До обяд бе предвидено практическо отработване на въпросите по учебни центрове. В ранния следобед ще бъдат обявени резултатите от състезанието, в 13,00 часа е неговото закриване. Днес се състезават отбори, завоювали челни места на общинско ниво. Победителят ще представи област Добрич на републиканско ниво. \r\nПо думите на директора на РД ПБЗН в Добрич комисар Дарин Димитров на подобни състезания младите хора имат възможност да покажат своите знания и умения на теоретично и практическо ниво в различни аспекти – защита при радиация, при земетресение, при пожар и чрез използване на лични предпазни средства. Ежедневието постоянно отправя предизвикателства към хората и това налага необходимостта от обучение, залегнало в учебните програми, отбеляза Дарин Димитров. „Нашата цел като структура е да научим децата как да действат превантивно и ако изпаднат в самата ситуация, защото това е важно за всички като цяло да могат да  бъдат защитени, да опазят собствения си живот и този на околните. А самото състезание е един заключителен етап, за да може да бъде проверено на състезателен принцип как са подготвени децата“, посочи Дарин Димитров. Според него децата участват в подобни състезание на добра воля, с желание, за да покажат това, което са научили във времето. Хубавото според директора на РД ПБЗН в Добрич е, че при подобни мероприятия всички са съпричастни – образователни структури, Община, семейството също, където се дават примери и модели за подражание за всеки един аспект от живота. \r\nЖулиета НИКОЛОВА", "date": "2018.05.10", "title": "Добрич: Областно ученическо състезание „Защита при бедствия, пожари и извънредни ситуации – Добрич 2018 г.“ се провежда в града"}
{"url": "http://www.focus-news.net/news/2018/05/10/2520170/veliko-tarnovo-1-744-chetvartoklasnitsi-ot-oblastta-polagat-izpit-po-balgarski-ezik-i-literatura.html", "text": "1 744 четвъртокласници от област Велико Търново полагат изпит по Български език и литература днес. С него стартират т. нар. „мини матури“ или изпити по външно оценяване за завършващите начало образование деца в цялата страна. Това каза за Радио „Фокус“ – Велико Търново инж. Розалия Личева, началник на Регионално управление по образование - Велико Търново. Тя уточним, че сред тези ученици има и такива, които са със специални образователни потребности. За някои от тях училищните екипи са направили предложение да не полагат изпит, поради невъзможност това да се случи. Останалите, за които не е препоръчано подобно нещо, се явяват на външно оценяване, заедно със своите връстници. „За тях са създадени специални условия – удължено време, наличие на консултанти, ресурсни учители и други условия, които да ги подпомогнат при провеждането на външното оценяване. Днес, на 10-ти май, в 10.00 часа започна изпита по Български език и литература. Другите външни оценявания, на които ще се явяват четвъртокласниците ще са на 14-ти май по Математика, на 16-ти май по Човекът и обществото, на 17-ти май по Човекът и природата“,  обясни още инж. Личева и пожела успех на всички деца и на учителите, които са ги подготвили.  Тя увери и, че Регионалното управление по образованието е създало нужната организация. За всички училища, които нямат достатъчно учители и технически персонал за организиране на изпитите, са  осигурени преподаватели от други школа, които ще се включат в специалните комисии.\r\nЛуиза ТРАНЧЕВА", "date": "2018.05.10", "title": "Велико Търново: 1 744 четвъртокласници от областта полагат изпит по Български език и литература"}
{"url": "http://www.focus-news.net/news/2018/05/10/2520171/api-dvizhenieto-po-pat-i-1-novachene-lyutidol-e-ogranicheno-poradi-avariral-tezhkotovaren-avtomobil-i-razlyato-gorivo-na-patnoto-platno.html", "text": "Движението по път I-1 Новачене - Лютидол е ограничено поради аварирал тежкотоварен автомобил и разлято гориво на пътното платно. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост по обходен маршрут - път II-16 Ребърково - Своге - София и обратно.", "date": "2018.05.10", "title": "АПИ: Движението по път I-1 Новачене - Лютидол е ограничено поради аварирал тежкотоварен автомобил и разлято гориво на пътното платно"}
{"url": "http://www.focus-news.net/news/2018/05/10/2520174/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”-Пловдив днес ще говорим за Българската армия, войните и художниците в армията и за материалите, които притежава Регионалният исторически музея в Пловдив, свързани с тази тема. За това ще ни разкаже директорът на музея Стефан Шивачев. Също в днешното предаване ще си припомним кой е прототипът на скулптурата на Альоша, която се издига на връх Бунарджика в Пловдив.\r\nВчера, 9 май, бе отбелязан „мъртвият празник“ в героична Перущица по повод 142-години от славната Априлска епопея. Защо празникът е наречен така и как перущинци са извезали имената си със златни букви на окървавеното знаме с надпис „Свобода или смърт“ ще научим от интервю на колегата Тони Михайлов с Марио Джасим, уредник в Историческия музей в Перущица.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.05.10", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2018/05/10/2520168/dzhezair-shakiri-hodzha-vmro-dpmne-sashto-poiska-pomosht-ot-men-za-demarkatsiya-na-granitsata.html", "text": "Новият съветник на македонския премиер Зоран Заев - Джезаир Шакири, известен като командант Ходжа твърди, че по времето на управлението на ВМРО - ДПМНЕ е бил търсен за техен съветник, който ще помогне за демаркация на границите на държавата, предава скопският телевизионен канал „24 Вести“.\r\nВ интервю за уеб портала „Лайм“, Ходжа призова ВМРО - ДПМНЕ да не забравят за времето, когато е трябвало да се прави демаркация, пояснявайки че тогава са присъствали и от правителството на Косово, представители от Албания, американци, както и от Македония, начело с председателя на комисията Теодор Янев. Ходжа в интервюто пред „Лайм“ изясни, че е помолен да помогне за отстраняването на проблемите и да допринесе по въпроса за демаркацията, което е било в интерес на региона. Шакири добавя, че Антонио Милошоски, като тогавашен министър на външните работи, го моли е молил по телефона и му е казал, че няма нищо против, че е бил бунтовник.\r\n\"След това ВМРО изпрати четирима министри в Танушевци, там беше и Буяр Османи можете да го попитате. След това се съгласихме да отворим границата, но това никога не се случи. След това помолихме да изпълним някои изисквания, да открием линейка, да построим пътищата. Но те не лъжеха, както винаги\", твърди Ходжа.\r\nПремиерът Заев днес твърди, че неговите съветници Любе Бошковски и Джезаир Шакири са били от различна страна на барикадата, но сега работят за своята държава.\r\nПремиерът също така твърди, че командант Ходжа и другите съветници не получават сертификати за класифицирана информация или информация за сигурността, като посочи, че това е едногодишен ангажимент. Заев бе запитан и за друг съветник, Горан Стаменковски, който казва, че е административно лице в съда. За същото име той казва, че няма нищо противоречиво или конфликт на интереси, защото Стаменковски не е имал решаваща позиция, защото той не е нито съдия, нито съдебен заседател. Стаменковски е само един от новите съветници на Заев, който се ангажира като външен партньор в социалната политика.\r\nПревод и редакция:", "date": "2018.05.10", "title": "Джезаир Шакири Ходжа: ВМРО-ДПМНЕ също поиска помощ от мен за демаркация на границата"}
{"url": "http://www.focus-news.net/news/2018/05/10/2520164/mo-na-rusiya-pvo-na-siriya-e-svalila-poveche-ot-polovinata-izraelski-raketi.html", "text": "В хода на атаката през нощта срещу 10 май Израел е изстрелял по Сирия повече от 70 авиационни и тактически ракети, а сирийската противовъздушна отбрана е свалила повече от половината от тях. Това съобщиха в четвъртък пред журналистите от Министерството на отбраната на Русия, предава ТАСС.\r\nКакто отбелязаха от министерството, на 10 май от 01:45 до 03:45 Въоръжените сили на Израел под предлог, че отговарят на обстрел на сирийските позиции в района Голанските възвишения от страна на въоръжени формирования, нанесоха удар по територията на Сирия.\r\n„В нападението са задействани 28 израелски самолети F-15 и F-16, от които са изстреляни по различни райони на Сирия около 60 ракети от клас „въздух-земя“. Освен това от страна на Израел са изстреляни и повече от 10 тактически ракети от клас „земя-земя““, съобщиха от ведомството.\r\nСпоред данните на МО на Русия, „на нападение са подложени места на дислокация на ирански въоръжени формирования, както и позиции на средства за ПВО на сирийската армия в района на Дамаск и в Южна Сирия“. „В хода на отразяването на израелската атака, по бойни разчети на ПВО на Сирия са свалени повече от половината ракети“, заявиха от министерството.\r\nОт ведомството отбелязаха също, че данните за нанесените щети на иранските въоръжени формирования, както и по военната и гражданската инфраструктура на Сирия се уточняват.\r\nТАСС уточнява, че, според сведенията на израелската страна, в четвъртък, иранските сили „Ал Кудс“ са изстреляли от страна на Сирия не по-малко от 20 ракети и други снаряди по предни позиции на израелската армия на Голанските възвишения, което е послужило като повод за атаката на Израел. Част от иранските ракети, твърдят от Тел Авив, са били прихванати от системата за ПВО-ПРО „Железен Купол“, а останалите не са долетели. От израелската страна няма жертви и разрушения.\r\nПревод и редакция:", "date": "2018.05.10", "title": "МО на Русия: ПВО на Сирия е свалила повече от половината израелски ракети"}
{"url": "http://www.focus-news.net/news/2018/05/10/2520166/korneliya-ninova-bsp-situatsiyata-v-darzhavata-e-stranna-upravlyavashti-partii-tarsyat-plavashti-mnozinstva-i-ne-se-izliza-s-obshta-programa-na-kabineta.html", "text": "Ситуацията в държавата е странна – управляващи партии търсят плаващи мнозинства, а не се излиза с обща програма на кабинета. Това каза лидерът на БСП Корнелия Нинова пред журналисти след срещата си с вицепремиера Валери Симеонов в Народното събрание, предаде репортер на Агенция „Фокус“. „Г-н Симеонов ни представи четири законопроекта. Два от тях беше представил предварително преди срещата още миналата седмица. Ние сме ги обсъдили и по тях имаме решения. Днес ме изненада, като предостави още законопроекти“, заяви Нинова и определи проектите като почти една миниуправленска програма по важни за държавата въпроси. „След втората среща ситуацията ми изглежда странна“, коментира Нинова. Тя припомни принципите на парламентарната република, че трябва да има наличие на управляващо мнозинство, правителство, което си има програма и внася законопроекти в изпълнение на тази програма. „Ние сме ясни – в опозиция сме. Впечатлението ми е, че в момента се излиза извън принципите на парламентарната държава, всяка партия в управляващото мнозинство не излиза като програма на правителството, а тръгва със самостоятелни законодателни програми и търси плаващи мнозинства. Това е нова ситуация“, коментира Корнелия Нинова. По думите й отделните партии от мнозинството не могат да се разберат помежду си, а става нещо различно. „ВМРО, а сега НФСБ тръгват със собствени проекти, които очевидно не срещат подкрепа в управляващото мнозинство и търсят такава извън себе си. Поставям го като голям и принципен въпрос“, заяви Нинова. \r\nДеница КИТАНОВА", "date": "2018.05.10", "title": "Корнелия Нинова, БСП: Ситуацията в държавата е странна – управляващи партии търсят плаващи мнозинства и не се излиза с обща програма на кабинета"}
{"url": "http://www.focus-news.net/news/2018/05/10/2520172/prezidentat-na-gartsiya-nyama-sivi-zoni-v-egeysko-more-i-oshte-po-malko-v-rayona-na-dodekanezkite-ostrovi.html", "text": "Президентът на Гърция Прокопис Павлопулос изпрати послание до Турция, че трябва да спазва международното право и европейските норми, предава базираният в САЩ гръцки новинарски портал Greek Reporter.\r\nПавлопулос посети остров Сими по случай 73-ата годишнина от предаването на Додеканезките острови на съюзниците след Втората световна война.\r\nПрезидентът посочи, че трябва да бъде изяснено на всички страни, че „няма сиви зони в Егейско море и още повече на Додеканезите“.\r\nГраниците на Гърция са граници и на Европейския съюз, подчерта Павлопулос, по време на речта си по случай обявяването си за почетен гражданин на Сими.\r\nГръцкият държавен глава отбеляза, че статута на окончателното предаване на Додеканезите на Гърция се определя от статиите на Парижкия мирен договор (от 1947 година) между съюзниците, победители във Втората световна война и Италия.\r\nПревод и редакция:", "date": "2018.05.10", "title": "Президентът на Гърция: Няма сиви зони в Егейско море и още по-малко в района на Додеканезките острови"}
{"url": "http://www.focus-news.net/news/2018/05/10/2520173/korneliya-ninova-bsp-angazhirah-se-pred-valeri-simeonov-da-razgovaryam-s-dps-za-zakonoproektite-mu-no-tova-ne-promenya-pozitsiyata-ni-za-ostavka-na-kabineta.html", "text": "Aнгажирах се пред Валери Симеонов да разговарям с ДПС за законопроектите му - те изискват национално съгласие, но не променят позицията ни за оставка на кабинета. Това каза пред журналисти лидерът на БСП Корнелия Нинова след срещата си с вицепремиера Валери Симеонов в Народното събрание, предаде репортер на Агенция „Фокус“. Нинова коментира четирите законопрoекта, чиито промени инициира вицепремиерът Валери Симеонов - Закон за хазарта, Закон за тютюнопушенето, Закон за местните данъци и такси и Закон за устройство на територията.\r\n„Тъй като Валери Симеонов не желае да разговаря с ДПС, потърси от наша страна подкрепа да разговаряме с другите парламентарни групи по неговите законопроекти“, заяви Нинова и уточни, че целта е да се разбере дали те ще срещнат подкрепа. „Поехме този ангажимент, ще поканя колегите от ДПС на разговори, ще им представя тези законопроекти. Ще бъда този посредник и те ще решат какво ще правят по тези текстове“, заяви Нинова. \r\nНа въпрос дали тя става парламентьор на Валери Симеонов, лидерът на БСП заяви, че където има национален интерес, трябва да се търси разумно политическо, парламентарно и всякакво решение. „Част от предложенията на Валери Симеонов биха изисквали такова съгласие. Мисля, че трябва да направим необходимото да го постигнем, въпреки различията си и категоричното ни заявление, че сме опозиция, която иска оставката на това правителство. Заявих му го много ясно: „Вие сте част от това правителство, на което искаме оставката“, каза Нинова. Лидерът на БСП припомни, че за оглавяваната от нея партия приоритети са националната сигурност, демографията, образованието. Тя обърна внимание, че срещи като тази с вицепремиера Валери Симеонов и вицепремиера Крисимир Каракачанов не променят с нищо позицията на БСП за оставка на този кабинет. \r\nДеница КИТАНОВА", "date": "2018.05.10", "title": "Корнелия Нинова, БСП: Ангажирах се пред Валери Симеонов да разговарям с ДПС за законопроектите му, но това не променя позицията ни за оставка на кабинета"}
{"url": "http://www.focus-news.net/news/2018/05/10/2520155/gl-komisar-nikolay-nikolov-prez-vsichki-11-dni-operatsiyata-v-hitrino-be-riskova.html", "text": "През всички 11 дни операцията в Хитрино беше рискова, заяви пред журналисти директорът на ГДПБЗН гл. комисар Николай Николов, след като даде показания по делото за влаковата катастрофа в село Хитрино в Окръжен съд - Шумен, предаде репортер на Радио Фокус - Шумен. Той посочи, че разпоредената пълна евакуация на местните жители е била наложителна заради продължаващото изтичане на газ и сериозна опасност от втори взрив. \"Такъв щеше да бъде фатален, в ситуация с всички 50- 100 души, струпани около цистерните\", заяви гл. комисар Николов. \r\nПо думите му мащабът на катастрофата е бил ужасяващ. Той изрази благодарност към жителите на Хитрино за проявения стоицизъм. Запитан за първия взрив, гл. комисар Николов каза, че има експертиза. \"Склонен съм да вярвам, че е тръгнал от къща, в която е имало печка на твърдо гориво\", посочи той.\r\nИвелина ИВАНОВА", "date": "2018.05.10", "title": "Гл. комисар Николай Николов: През всички 11 дни операцията в Хитрино бе рискова"}
{"url": "http://www.focus-news.net/news/2018/05/10/2520175/mariyan-zhechev-kmet-na-shabla-promenite-v-zakona-za-shuma-e-po-dobre-da-badat-otlozheni-za-sledvashtiya-sezon-varna.html", "text": "Промените в Закона за шума е по-добре да бъдат отложени за следващия сезон. Това каза за Радио „Фокус“ – Варна кметът на Община Шабла Мариян Жечев. По думите му всички мерки, които са по средата на сезона, са неприемливи. „Към момента всички се подготвят за летния туристически сезон и ако трябва по някакъв начин да се ограничават дейности в средата на сезона, това не е справедливо към хората, които развиват бизнес“, заяви кметът на Шабла. Мариян Жечев отбеляза, че не може да коментира как законопроектът ще се отрази на вече сключените договори на заведения и хотели, тъй като такъв проблем не стои на дневен ред в Шабла. \r\n„При нас местата за настаняване са доста ограничени, съответно и заведенията. В повечето случаи има дублиране на хората, които предоставят и двете услуги и те не могат да пречат сами на себе си. Този въпрос не стои на дневен ред за нашата община“, добави Мариян Жечев. Според кмета  при дебатите по законопроекта трябва да се включат и двете страни, за да няма недоразумения и ликвидиране на бизнеси. Мариян Жечев подчерта, че подкрепя дисциплиниращия характер на санкциите, предвидени за нарушаване на по-високите норми за шум. На въпрос могат ли реално властите в големите градове да успеят да осигурят тишина след 23.00 часа, Мариян Жечев отговори,че това се случва навсякъде в Европа. „А ние сме част от Европа. Това е въпрос не само на една санкция по закон, която сега ще се случи. Това е също въпрос на градоустройство, на строителство. Този проблем трябва да се разглежда доста по-отдалече и като процедура, шумните заведения нямат място там, където хората спят“, заяви кметът на Община Шабла Мариян Жечев.\r\nМарияна ВАЛЕНТИНОВА", "date": "2018.05.10", "title": "Мариян Жечев, кмет на Шабла: Промените в Закона за шума е по-добре да бъдат отложени за следващия сезон Варна"}
{"url": "http://www.focus-news.net/news/2018/05/10/2520162/ministar-emil-karanikolov-153-yazovira-v-balgariya-sa-s-neizyasnena-sobstvenost.html", "text": "153 язовира в България са с неизяснена собственост. Това каза от парламентарната трибуна министърът на икономиката Емил Караниколов по време на изслушването му, по предложение на ГЕРБ, предаде репортер на Агенция „Фокус“. „Според проверките на ДАМТН язовирите държавна собственост са 340, общинска собственост-4523, частна собственост-260. Язовирите със смесена собственост са 17“, обясни той и допълни, че 20% от 5700 язовира са частна собственост. „Законовите промени, които предстоят, са с цел да се създаде Държавно предприятие, което да осъществява контрол на язовирите държавна собственост“, посочи министърът и допълни, че Държавното предприятие ще носи отговорността. „Предвиждаме да се уреди понятието голям и малък язовир. Да се даде квалификация на язовирите по опасност“, изтъкна Емил Караниколов. „Колко са опасни язовирите ще се определя от комисия, назначена от областните управители“, каза още той.\r\nБиляна ИВАНОВА", "date": "2018.05.10", "title": "Министър Емил Караниколов: 153 язовира в България са с неизяснена собственост"}
{"url": "http://www.focus-news.net/news/2018/05/10/2520176/korneliya-ninova-bsp-zakonat-za-hazarta-e-dobar-i-shte-go-podkrepim-no-ne-e-logichno-tazi-deynost-da-se-oblekchava-a-za-detski-hrani-da-se-plashtat-danatsi.html", "text": "Законът за хазарта е добър и ще го подкрепим, но не е логично тази дейност да се облекчава, а за детски храни да се плащат данъци. Това каза пред журналисти лидерът на БСП Корнелия Нинова след срещата си с вицепремиера Валери Симеонов в Народното събрание, предаде репортер на Агенция „Фокус“. „Промените в Закона за хазарта още вчера ги обсъдихме, защото вицепремиерът Валери Симеонов ни ги е предоставил от една седмица. ПГ на „БСП За България“ гласувахме и всички „за“ ще подкрепим промените. Поставих на г-н Симеонов принципно въпроса, защото постоянно нещо кърпим на парче в законодателството и това не е стойностно. Тук трябва да си определим политиките и приоритетите. Казах му, че не е логично за детски храни, за хляб, за книги да се плащат едни данъци, а хазартът да бъде облекчен. Ако на нашата държава и на нас като политици приоритет ни е хазартът да бъде с по-ниски данъци, отколкото да си отглеждаме децата и да сложим като приоритет лекарствата и възрастните хора – това е странен избор“, коментира Нинова. Тя обяви, че в рамките на срещата е предложила да се помисли за политиката по отношение на хазарта като цяло. За Закона за здравето, касаещ тютюнопушеното, Нинова заяви, че БСП вече са взели своето политическо решение преди една седмица, депутатите от парламентарната група ще гласуват по съвест. „Въпреки това вчера обсъждайки и този законопроект на Валери Симеонов обсъдихме в групата как са разположени гласовете – общо взето 50 на 50. Половината ни от групата ще ги подкрепи, защото смята, че е добро, а другата половина убедено иска тези промени“, заяви Нинова и посочи, че няма да търси единно политическо решение в партията. \r\n„Предостави ни Закона за управлението на територията и Закона за местни данъци и такси и тъй като за пръв път днес ги видяхме, ще ги разгледаме в групата, ще ги обсъдим и на следваща среща, ще му обявим нашето решение“ ,допълни лидерът на БСП. \r\nДеница КИТАНВОА", "date": "2018.05.10", "title": "Корнелия Нинова, БСП: Законът за хазарта е добър и ще го подкрепим, но не е логично тази дейност да се облекчава, а за детски храни да се плащат данъци"}
{"url": "http://www.focus-news.net/news/2018/05/10/2520177/rumen-gechev-bsp-spored-chuzhdestrannite-investitori-balgariya-e-nay-slaboto-zveno-v-es.html", "text": "Оценката на чуждестранните инвеститори е, че България е най-слабото звено в ЕС. Това каза депутатът от ПГ на БСП Румен Гечев в отношение след изслушването на икономическия министър Емил Караниколов за бизнес климата в България, по предложение на ГЕРБ, предаде репортер на Агенция „Фокус“. „Външните и вътрешните инвестиции в България вървят надолу спрямо другите европейски страни“, заяви той. „Tова правителство не прави достатъчно, за да намалим разликата със средните показатели в ЕС“, изтъкна Румен Гечев. „Икономическият растеж е крайно недостатъчен. Ако не вземем мерки ще бъдем още по-последни в ЕС“, коментира депутатът и уточни, че за да можем да наваксаме се искат инвестиции.\r\nБиляна ИВАНОВА", "date": "2018.05.10", "title": "Румен Гечев, БСП: Според чуждестранните инвеститори България е най-слабото звено в ЕС"}
{"url": "http://www.focus-news.net/news/2018/05/10/2520180/pregled-na-mezhdunarodnite-novini-do-13-chasa-agentsiya-fokus.html", "text": "В хода на атаката през нощта срещу 10 май Израел е изстрелял по Сирия повече от 70 авиационни и тактически ракети, а сирийската противовъздушна отбрана е свалила повече от половината от тях. Това съобщиха в четвъртък пред журналистите от Министерството на отбраната на Русия, предава ТАСС.\r\nКакто отбелязаха от министерството, на 10 май от 01:45 до 03:45 Въоръжените сили на Израел под предлог, че отговарят на обстрел на сирийските позиции в района Голанските възвишения от страна на въоръжени формирования, нанесоха удар по територията на Сирия.\r\n„В нападението са задействани 28 израелски самолети F-15 и F-16, от които са изстреляни по различни райони на Сирия около 60 ракети от клас „въздух-земя“. Освен това от страна на Израел са изстреляни и повече от 10 тактически ракети от клас „земя-земя““, съобщиха от ведомството.\r\nСпоред данните на МО на Русия, „на нападение са подложени места на дислокация на ирански въоръжени формирования, както и позиции на средства за ПВО на сирийската армия в района на Дамаск и в Южна Сирия“. „В хода на отразяването на израелската атака, по бойни разчети на ПВО на Сирия са свалени повече от половината ракети“, заявиха от министерството.\r\nОт ведомството отбелязаха също, че данните за нанесените щети на иранските въоръжени формирования, както и по военната и гражданската инфраструктура на Сирия се уточняват.\r\nТАСС уточнява, че, според сведенията на израелската страна, в четвъртък, иранските сили „Ал Кудс“ са изстреляли от страна на Сирия не по-малко от 20 ракети и други снаряди по предни позиции на израелската армия на Голанските възвишения, което е послужило като повод за атаката на Израел. Част от иранските ракети, твърдят от Тел Авив, са били прихванати от системата за ПВО-ПРО „Железен Купол“, а останалите не са долетели. От израелската страна няма жертви и разрушения.\r\n***В ексклузивно интервю за гръцкото електронно издание Kathimerini президентът на Сирия Башар Асад отново отрече употребата на химически оръжия от правителствените войски на Дамаск, подчертавайки, че \"разказът на Запада\" за предполагаемите атаки срещу цивилни \"започва след победата на армията ни\". \r\n\"Преди всичко ние нямаме химически арсенал, след като през 2013 г. го предадохме, а Организацията за забрана на химическо оръжие (ОЗХО) проведе разследвания по въпроса и е ясно документирано, че няма такива атаки. Второ, дори ако имахме (химически оръжия), нямаше да ги използваме по много различни причини. Но нека оставим тези две точки настрана, да предположим, че армията ни разполага с химически оръжия и се намираме в средата на войната; кога трябва да се използват? В края на битката? Те трябва да го използват някъде в средата й или там, където терористите са напреднали, а не там, където армията е завършила битката, а терористите са се отказали и са казали: \"ние сме готови да напуснем района\", а войските ни контролират напълно дадена област. Така че западният разказ започва след победата на сирийската армия, не преди това. Когато завършихме войната, те казаха: \"Използват химическо оръжие\", подчерта държавният глава на Сирия. \r\nСъщевременно Башар Асад отбеляза, че е странно да се говори за 45 жертви на химическа атака в град Дума, при положение, че според твърденията е използвано оръжие за масово унищожение. При това сирийският президент сподели, че намира за странен фактa, че всички загинали са само деца и жени. \"Защо всички химически оръжия убиват само деца и жени? Те не убиват бунтовници\", констатира Асад. \"Така че, това е фарс, това е игра, това е много примитивна игра. Защо? Това е най-важната част: Когато терористите загубиха, САЩ, Франция, Великобритания и другите им съюзници, които искат да дестабилизират Сирия, загубиха една от основните си карти и затова трябваше да атакуват сирийската армия, само за да вдигнат морала на терористите и да попречат на сирийската армия да освободи повече райони в Сирия\", е заключението на Асад. \r\nПрезидентът на Сирия говори също и за коментарите на държавния глава на САЩ Доналд Тръмп, който по-рано в пост в социалната мрежа \"Туитър\" го определи като \"животно\". В тази връзка Асад отбеляза: \"Всъщност, когато сте президент на една страна, трябва да поставите морала на своя народ над собствения си... Лично мен не ме е грижа (за коментарите на Тръмп), защото се занимавам със ситуацията като с политик, като с президент. Няма значение за мен лично; това, което има значение, е дали нещо ме засяга, ще засегне моята страна, нашата война, терористите и атмосферата, в която живеем\".\r\nОт редакцията не пропускат да засегнат и темата за Турция и интервенцията й в Сирия. Коментирайки военните операции на Анкара, Асад ги определи като \"агресия, окупация\", които до голяма степен може да бъдат изтълкувани като резултат от \"назначаването на (Реждеп Тайип) Ердоган от Запада\",\r\n\"Всъщност, Ердоган подкрепя терористите от самото начало на войната, но по това време той можеше да се крие зад думи като \"защита на сирийския народ\", \"подкрепа на сирийския народ\", \"подкрепа на бежанците\", \"ние сме против убиването \"и т.н. Той можеше да се прояви като хуманен президент, да речем. Сега, поради тези обстоятелства, той трябва да свали маската и да се покаже като агресор, и това е нещо хубаво... Ние се бием с неговата армия в продължение на седем години. Разликата между тогава и сега е външността; ядрото е същото. По онова време не можехме да говорим за окупация - можем да говорим за подкрепа на терористите - но този път е окупация\". \r\nВ разговора с Kathimerini Асад подчерта, че не се опасява от трета световна война, която може да започне от страната му. \"Поради една причина: защото, за щастие, има мъдро ръководство в Русия и те знаят, че в дневния ред на САЩ е създаването на конфликт... Поради мъдростта на руснаците, можем да избегнем това. Може би това не е трета световна война, но е световна война, може би по различен начин, не като предходните две, може би не е ядрена, но определено не е Студена война; това е нещо повече от Студена война, по-малко от цялостна война. Надявам се, че няма да видим директен конфликт между тези суперсили, защото това е мястото, където нещата ще излязат извън контрол за останалата част на света\", коментира Асад.\r\n***Базираното в Прищина албанско електронно издание Gazeta Express е научило, че Западните сили, включително САЩ, Великобритания, Франция, Италия и Германия са се събрали във Вашингтон, за да обсъдят развитието на финалния етап от диалога Белград – Прищина.\r\nНеназован източник е казал на албанското издание, че представители на петте най-силни западни държави са се събрали във Вашингтон, за да обсъдят преговорите между Сърбия и Косово. Страните са представени на ниво политически отговорници за Балканите. „Политическите директори за Западните Балкани от Обединеното кралство, Германия, Франция и Италия вече са във Вашингтон, за да обсъдят диалога Белград – Прищина“, е заявил източникът пред Gazeta Express.\r\nПрезидентите на Косово и Сърбия Хашим Тачи и Александър Вучич, които водят диалога при посредничеството на Европейския съюз, обявиха, че финалния етап на преговорите ще започне съвсем скоро, пише изданието. Освен това, ЕС, в своята нова стратегия за разширяване от февруари, призова двете страни да преминат към последния етап на разговорите и да стигнат до юридически-обвързващо споразумение за нормализация на отношенията, което бе подкрепено и от Съединените американски щати. Предполага се, че заключителната фаза на диалога за нормализация между Косово и Сърбия ще бъде интензивен и се очаква да бъде завършен най-късно през 2019 година.\r\n***Министърът на външните работи на Македония Никола Димитров, по покана на гръцкия си колега Никос Коцияс, ще участва на втората среща в разширен състав на външните министри от Балканите и Вишеградската група в т.нар. формат „Балканските 4 плюс Вишеградските 4 плюс“, която ще се проведе в четвъртък и петък в Сунио край Атина, пише скопското електронно издание „МКД“.\r\nНа срещата ще участват външните министри на четирите страни-членки на Европейския съюз от Балканите – Гърция, България, Хърватия и Румъния плюс Словения. За първи път са поканени и представители на страните-кандидатки за членство в Съюза от региона – Албания, Македония, Сърбия и Черна гора плюс Босна и Херцеговина. Страните от Вишеградската група ще бъдат представени от външните министри на Полша, Унгария, Чешката република и Словакия.\r\nГлавната дискусия на срещата ще бъде с надслов „Бъдещето на Европа и разширяването на Европейския съюз“, на която лекции и наблюдения ще представят водещи учени и експерти. Освен това министрите ще имат възможност да се заемат с въпроса за енергийната сигурност и нейното значение за регионалното и междурегионалното сътрудничество.\r\nМинистър Димитров ще проведе няколко двустранни срещи в кулоарите на срещата.\r\nСреща с бившия гръцки министър-председател (2009 - 2011 година), сега лидер на социалистическия интернационал, Йоргос Папандреу, вече бе обявена.\r\n\"За да се развива страната, са необходими национален консенсус и компромиси. И ние всички имаме задължението да й служим \", заяви Папандреу в сряда след срещата с гръцкия премиер Ципрас и добави, че външната политика, особено в критични моменти за Гърция, изисква отговорност и чисти гласове.\r\nЩе бъде проведена среща и с Коцияс.\r\n*** Германия, Франция и Великобритания ще „направят всичко“, за да осигурят оставането на Иран в ключовата ядрена сделка от 2015 година, заяви германският канцлер Ангела Меркел, един ден след излизането на САЩ от споразумението, пише германската редакция на електронното издание The Local.\r\n„Ще продължим да изпълняваме споразумението и ще направим всичко възможно, за да осигурим оставане на Иран в сделката“, заяви Меркел, като добави, че Берлин е взел това решение заедно с Париж и Лондон.\r\nИзразявайки съжаление за решението на Доналд Тръмп да изкара САЩ от ядрената сделка, германският канцлер призна, че действително има притеснения за програмата за балистични ракети на Иран, както и за влиянието му в Сирия и Ирак.\r\n„Има неща, извън (ядрената) сделката, за които трябва да се говори“, посочи тя.\r\nНезависимо от това, Меркел подчерта, че европейските държави смятат споразумението за „важен стълб, който никога не трябва да бъде поставян под въпрос“.\r\nНо отговорникът за външната политика на партията на канцлера ХДС Норберт Рьотген предупреди, че ще бъде трудно да се спазва споразумението без САЩ, тъй като европейските компании, които продължат да правят бизнес с Иран, могат да бъдат ударени от тежки американски санкции.\r\n„Който инвестира в Иран ще бъде ударен силно от американските санкции и тази цена не може да бъде пренебрегната“, предупреди той в интервю пред списание Der Spiegel.\r\n„Така че засегнатите компании най-вероятно бързо ще оттеглят инвестициите си или ще излязат от страната веднага“, продължи Рьотген.\r\nСкандалът се оформи в сряда, когато иранският Върховен водач Аятолах Али Хаменей заяви, че Техеран ще се откаже от сделката, ако европейските поддръжници не предложат солидни гаранции, че търговските отношения ще продължат и след оттеглянето на САЩ.\r\n***Въоръжените сили на Израел са ударили десетки ирански военни цели в Сирия през нощта, след като през нощта проиранските сили в Арабската република са изстреляли ракети по обекти на еврейската държава на Голанските възвишения, заяви говорителят на Армията на Израел Джонатан Конрикус пред журналисти, предава AFP.\r\n„Въоръжените сили на Израел удариха десетки ирански военни обекти в Сирия“, заяви Конрикус.\r\nТой добави, че сред целите са били разузнавателни, логистични и складови обекти и военна техника, както и платформите, от които са изстреляни иранските ракети. Това е била една от най-големите военни операции на Израел през последните години и най-голямата срещу ирански цели.\r\nВъпреки това, говорителят подчерта, че Ерусалим не търси ескалация на напрежението.\r\n***", "date": "2018.05.10", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/05/10/2520178/dimitar-margaritov-kzp-v-polza-na-potrebitelite-e-i-dvete-strani-po-edna-sdelka-da-imat-prava-i-zadalzheniya-i-te-da-sa-predelno-yasni.html", "text": "Ясното очертаване на границите докъде стигат правата и задълженията на двете страни в една потребителска сделка защитава в не по-малка степен самия купувач. Такова мнение изрази председателят на Комисията за защита на потребителите (КЗП) Димитър Маргаритов в предаването „Имате думата“ по Канал 3 с водещ Александър Владимиров, съобщиха от пресцентъра на КЗП. \r\nСпоред него е безспорно, че в отношенията потребител-търговец първият има повече права и когато те са нарушени, контролният орган следва да се намеси с налагане на санкции и оказване на необходимото съдействие за разрешаване на казуса. Тези права обаче са с определени граници, които имат регулаторен характер, защото са поставени от закона. Същевременно винаги при свободното взаимодействие на пазара търсенето определя предлагането, изтъкна Маргаритов. „Тези, които правят политиката, приемат законите и ние, които извършваме контрола, ще сме си свършили работата, когато двата аспекта си взаимодействат, без да се залита нито в едната, нито в другата крайност“, коментира той. \r\nМаргаритов счита, че именно по тази причина при предстоящи промени в нормативната уредба европейските институции тръгват по пътя на диалога. Той посочи най-новия пример за това – т.нар. „Нова сделка за потребителите“, която ще бъде обсъдена с всички заинтересовани страни в държавите-членки преди новите правила да бъдат въведени в националните законодателства.  \r\nНезависимо от това, че правата и задълженията на потребителите и търговците са разписани в действащата нормативна уредба, в определени конкретни ситуации тя може да не предлага най-адекватните решения. „Може би част от регламентацията предполага намесата в такива случаи на контролните органи – те да изискват от търговеца освен гарантирането на тези права, и една крачка повече – едно отношение, един жест“, посочи Маргаритов. Той направи уговорката, че не става въпрос за институционална принуда, а за добри практики, които в една или друга степен са се наложили на пазара И добави, че впечатлението на контролния орган е, че в подобни ситуации търговците се опитват да помогнат и то малко над задълженията им по закон. \r\nЕвропейската комисия, водена от желанието да продължи да оптимизира потребителското законодателство, разработва няколко теми, обясни председателят на КЗП. По думите му едната група въпроси е свързана с оптимизиране на законодателството в областта на онлайн търговията, като например конкретизиране на сроковете и условията, при които търговецът ще има задължение да приеме обратно закупена стока и да възстанови заплатените за нея суми на възползвалите се от правото на отказ клиенти. Цели се и подобряване на уредбата по отношение на колективните искове – потребителите да имат право в един процес да търсят както показване на определена грешка на търговеца под формата на нелоялна практика или неравноправна клауза, така и да претендират за полагащото им се обезщетение. Новата сделка за потребителите следва да реши и проблема с двойния стандарт при потребителските продукти.", "date": "2018.05.10", "title": "Димитър Маргаритов, КЗП: В полза на потребителите е и двете страни по една сделка да имат права и задължения и те да са пределно ясни"}
{"url": "http://www.focus-news.net/news/2018/05/10/2520179/dobrich-otborat-na-su-sv-sv-kiril-i-metodiy-ot-dobrich-e-pobeditel-v-xviii-to-oblastno-uchenichesko-zashtita-pri-bedstviya-pozhari-i-izvanredni-situatsii-dobrich-2018.html", "text": "Отборът на СУ „Св. Св. Кирил и Методий” от Добрич е победител в XVIII-то Областно ученическо „Защита при бедствия, пожари и извънредни ситуации – Добрич 2018”, което се проведе в зала „Добротица”. Представителите на Община град Добрич събраха най-много точки в надпреварата и ще представят областта на Националното състезание, което ще се проведе през септември, предаде кореспондентът на Радио „Фокус”. Второто място завоюва отборът на СУ „Стефан Караджа” от град Каварна, трето място – представителят на община Добричка - ОУ „Христо Ботев” от с. Стожер. В състезанието днес участваха 6 отбора от общините Добрич, Добричка, Генерал Тошево, Балчик, Каварна и Тервел. Младите хора демонстрираха подготовка и умения за справяне с различни критични ситуации – земетресение, наводнение, замърсяване с промишлени отровни вещества, използване на индивидуални средства за защита, оказване на първа долекарска помощ и пожарна безопасност.\r\nЖулиета НИКОЛОВА", "date": "2018.05.10", "title": "Добрич: Отборът на СУ „Св. Св. Кирил и Методий” от Добрич е победител в XVIII-то Областно ученическо „Защита при бедствия, пожари и извънредни ситуации – Добрич 2018”"}
{"url": "http://www.focus-news.net/news/2018/05/10/2520183/nikolay-aleksandrov-obedineni-patrioti-opozitsiyata-nyama-kak-da-otreche-napravenoto-ot-pravitelstvoto-v-oblastta-na-ikonomikata.html", "text": "Опозицията няма как да отрече това, което е направено от правителството в областта на икономиката. Не може да заличи 1 млрд. даден за увеличение на доходите. Това каза депутатът от ПГ на „Обединени патриоти“ Николай Александров в отношение след изслушването на икономическия министър Емил Караниколов за бизнес климата в България, по предложение на ГЕРБ, предаде репортер на Агенция „Фокус“. „Състоянието на икономиката не е явление, а процес. Той трябва да отчита, както това което сме заварили, така и по-далечното минало“, посочи той. „Поставили сме си задача да променим значително параметрите и с ГЕРБ работим в тази посока“, каза още депутатът.\r\nБиляна ИВАНОВА", "date": "2018.05.10", "title": "Николай Александров, „Обединени патриоти“: Опозицията няма как да отрече направеното от правителството в областта на икономиката"}
{"url": "http://www.focus-news.net/news/2018/05/10/2520185/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.05.10", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/05/10/2520181/korneliya-ninova-bsp-ako-valeri-simeonov-beshe-predlozhil-zakonoproektite-si-chrez-ministerski-savet-kakto-se-pravi-v-normalna-darzhava-te-nyamashe-da-minat.html", "text": "Ако Валери Симеонов беше предложил законопроектите си чрез Министерски съвет, както се прави в нормална държава - те нямаше да минат. Това каза лидерът на БСП Корнелия Нинова пред журналисти след срещата си с вицепремиера Валери Симеонов в Народното събрание, предаде репортер на Агенция „Фокус“. Според Нинова вицепремиерът търси съдействие извън мнозинството, за да си гарантира предварително, че има възможност за подготвените от него законодателни инициативи. „Ако ги беше вкарал през управляващото мнозинство, те щяха да влязат през Министерски съвет. Така се прави в нормалната държава. Очевидно, щом не може да ги вкара като Министерски съвет, тръгва към плаващи мнозинства“, допълни Нинова. На въпрос дали БСП е щяла да ги подкрепи, ако са били внесени от Министерски съвет, Нинова обърна внимание, че което е важно за държавата, парламентарната й група би подкрепила винаги, независимо от факта кой го предлага. Попитана за оценката на БСП за работата на вицепремиера Валери Симеонов през изминалата година, Нинова посочи, че от оглавяваната от нея партия вече са дали оценката си за едногодишното управление на ГЕРБ. „Той е част от това управление. Лично на него няма да даваме отделна оценка“, допълни лидерът на БСП.\r\nДеница КИТАНОВА", "date": "2018.05.10", "title": "Корнелия Нинова, БСП: Ако Валери Симеонов беше предложил законопроектите си чрез Министерски съвет, както се прави в нормална държава - те нямаше да минат"}
{"url": "http://www.focus-news.net/news/2018/05/10/2520182/ivan-aleksiev-kmet-na-pomorie-ne-vizhdam-drama-v-tova-proektozakonat-za-shuma-da-se-prieme-za-obsazhdane-sega-i-da-vleze-v-sila-s-edna-po-kasna-data.html", "text": "Не виждам драма в това проектозаконът за шума да се приеме за обсъждане сега и да влезе в сила с една по-късна дата, например 1 октомври. Това каза за Радио „Фокус“ – Бургас Иван Алексиев, кмет на Община Поморие.\r\nСпоред него другият вариант е той да се отложи и да бъде приет до края на годината, като тогава може зимните курорти да реагират.\r\n„Много погрешно се разбира този закон, че е само за курортите, той важи за цялата страна. Той е и за големите градове, и за зимните курорти и не бива да се концентрираме само за Черноморските общини“, допълни Алексиев.\r\nКметът на Поморие посочи, че  това е тема, която от миналата година се дискутира много сериозно и още тогава кметовете  са казали, че не е добре за сезона в последния момент да се правят такива промени, като идеята е била след сезона да се коментира  и да се правят съответните промени, за тях обаче е нужно време.\r\nСпоред него законопроектът за шума засяга пряко бизнеса, обществеността и туристите, затова е задължително да се обсъди широко. По думи на Алексиев все повече български граждани почиват на нашето Черноморие и те спокойно могат да си кажат мнението. „Специално в градовете, мисля че до 00.00 часа е нормално да има музика. А след това, който иска да ходи на дискотеки. Има си правила и няма как всеки, който иска да си прави дискотека на плажа. Особено в града. Една част от хората са работещи и на следващи ден трябва да станат за работа и да работят, да обслужват клиенти, да обгрижват туристите“, допълни Алексиев.\r\nСпоред него през последните 3 години в Община Поморие нямало нито едно оплакване относно шума. „Тоест дали законът ще предвижда санкции или не, за нас няма значение. Ние и досега сме спазвали действащия закон, който ясно и категорично очертаваше реда. Така че точно за Поморие нямам притеснение, че ще повлияе негативно. Ние сядаме и се разбираме с ресторантьори и хотелиери, обсъждаме, че никой не трябва да пречи на другия. Никой не трябва да работи за сметка на другия“, каза още Алексиев.\r\nВеселина НИКОЛОВА", "date": "2018.05.10", "title": "Иван Алексиев, кмет на Поморие: Не виждам драма в това проектозаконът за шума да се приеме за обсъждане сега  и да влезе в сила с една по-късна дата"}
{"url": "http://www.focus-news.net/news/2018/05/10/2520184/ministar-krasimir-valchev-ministerski-savet-odobri-dopalnitelni-sredstva-ot-8-mln-leva-po-byudzheta-na-fond-nauchni-izsledvaniya.html", "text": "Министерски съвет одобри допълнителни средства от 8 млн. лева по бюджета на фонд \"Научни изследвания\". Това каза министърът на образованието и науката Красимир Вълчев по време на пресконференция в МОН, на която бяха представени 11 национални научни програми в изпълнение на Националната стратегия за развитие на научните изследвания в Република България 2017-2030, предаде репортер на Агенция „Фокус“. „Както знаете със Закона за държавния бюджет на Република България за 2018 година бяха увеличени средствата за научни изследвания. Вчера Министерския съвет одобри допълнителни средства в размер на 8 млн. по бюджета на фонд Научни изследвания за конкурсно-проектно финансиране“, каза още той. „Бюджетът на фонда тази година позволява да бъде утвърдена годишна оперативна програма, която да бъде включена единствено и само финансирането на конкурси от предходни години. С тези 8 млн. няма да се  прекъсне дейността на фонда по откриването на нови конкурси. Също така бяха одобрени допълнителни 5.6 млн. лева, които не достигаха на бюджета на министерството за осигуряване на абонамент до бази данни, важни за достъпа до научна информация и са ключова предпоставка за извършването на съвременни научни изследвания“, допълни още министър Вълчев.\r\nЦветелин ДИМИТРОВ", "date": "2018.05.10", "title": "Министър Красимир Вълчев: Министерски съвет одобри допълнителни средства от 8 млн. лева по бюджета на фонд \"Научни изследвания\""}
{"url": "http://www.focus-news.net/news/2018/05/10/2520188/veliko-tarnovo-snimki-i-dokumenti-razkazvashti-za-nay-izvestnite-arheologicheski-obekti-v-balgariya-podrediha-v-izlozhba-v-grada.html", "text": "Снимки и документи, разказващи за най-известните археологически обекти в България, представят в изложба в старата столица. Експозицията е създадена благодарение на 45-годишния труд на нейния автор – Светлозар Бояджиев, специалист по запазване на културното и историческо наследство. Тя е подредена в Изложбени зали „Рафаел Михайлов“, предаде репортер на Радио „Фокус“ – Велико Търново. Поводът за нея е 75-годишнината от рождението на експерта. Официално поздравление към него отправи зам.-кметът на Община Велико Търново Ганчо Карабаджаков, който прочете и поздравителен адрес от кмета инж. Даниел Панов. Изложбата се състои от няколко раздела  – Праистория, Античност, Средновековие, Средновековни манастири и Проекти на антична, средновековна и възрожденска архитектура. Тя е съставена от 90 табла, като към всяка една част има музикално оформление. \r\n„Всеки един период има различно значение. От Праисторията най-важни за мен са Скалните гробници край Балчик, Диоклецианопол – Хисаря и Никополис ад Иструм в Търновската част, след това Средновековието – Плиска и Преслав и Второ Българско царство – крепостите Царевец и Момина крепост, която не е проучена. Те се явяват като пловдивските тепета – Царевец, Трапезица и хълма с Манастира, на мястото, на който сега е разположен Великотърновски университет“, разказва авторът на експозицията Светлозар Бояджиев.  Той уточни и, че има идея да събере цялата си работа в книга, като се търсят средства за това.  На откриването на изложбата присъстваха десетки общественици, културни дейци и общински служители.\r\nЛуиза ТРАНЧЕВА", "date": "2018.05.10", "title": "Велико Търново: Снимки и документи, разказващи за най-известните археологически обекти в България, подредиха в изложба в града"}
{"url": "http://www.focus-news.net/news/2018/05/10/2520189/blagoevgrad-obshto-2-881-uchenitsi-se-yaviha-na-natsionalno-vanshno-otsenyavane-sled-4-klas-po-balgarski-ezik-i-literatura-v-oblastta.html", "text": "Общо 2 881 ученици се явиха на Национално външно оценяване след 4 клас по български език и литература в Благоевградска област. Това каза за Радио „Фокус“-Пирин Методи Попов, началник на отдел „Инспектиране и организационно-методическа дейност“ към Регионално управление на образованието. 3 200 е броят на четвъртокласниците, които имат право да се явят на изпит. „По тези цифри разбираме, че 124 не са се явили“, каза Попов. По думите му в рамките на 40 минути се провежда изпита. Във всички учебни заведения са определени стаи, в които ще се провежда изпитът. Тестът включва диктовка, текст с четене с разбиране и 11 задачи към него. Квестори от педагогическия състав към съответното училище следят за нормалното провеждане на националното външно оценяване.\r\nЛора КАЛЧЕВА", "date": "2018.05.10", "title": "Благоевград: Общо 2 881 ученици се явиха на Национално външно оценяване след 4 клас по български език и литература в областта"}
{"url": "http://www.focus-news.net/news/2018/05/10/2520187/delyan-dobrev-gerb-43-shte-bade-ikonomicheskiyat-rastezh-na-balgariya-za-tazi-i-za-sledvashtata-godina-nay-visokiyat-v-tsentralna-i-iztochna-evropa.html", "text": "Предвижда се икономическият растеж на България за тази и за следващата година да бъде 4.3%. Това каза депутатът от ПГ на ГЕРБ и председател на Комисията по енергетика Делян Добрев  в отношение след изслушването на икономическия министър Емил Караниколов за бизнес климата в България, по предложение на ГЕРБ, предаде репортер на Агенция „Фокус“. „Това е най-високият икономически растеж в Централна и Източна Европа“, изтъкна той. „От опозицията са способни на бялото да кажат черно-многократно са го правили“, коментира Делян Добрев. „Не разбирам как може при най-високия икономически растеж да кажеш, че нещата са трагедия“, посочи депутатът от ГЕРБ. „Нивото на безработицата е най-ниското от десетилетия насам“, обясни той. „Статистиката опровергава всички твърдения на опозицията“, заяви Делян Добрев.\r\nБиляна ИВАНОВА", "date": "2018.05.10", "title": "Делян Добрев, ГЕРБ: 4.3% ще бъде икономическият растеж на България за тази и за следващата година - най-високият в Централна и Източна Европа"}
{"url": "http://www.focus-news.net/news/2018/05/10/2520190/ognyan-zlatev-rakovoditel-na-predstavitelstvoto-na-evropeyskata-komisiya-v-balgariya-evropeyskata-komisiya-ne-se-se-stremi-da-oshteti-balgarskite-prevozvachi.html", "text": "Европейската комисия не се се стреми да ощети българските превозвачи, заяви в Сливен ръководителят на Представителството на Европейската комисия в България Огнян Златев, предаде репортер на Радио „Фокус“ – Сливен. Според него транспортните регламенти в никакъв случай не са насочени срещу превозвачите и именно за защита на техните интереси в София ще се проведе срещата с еврокомисаря  по транспорта Виолета Булц. На нея ще бъде търсено решение, които да удовлетворява и двете страни, заяви Златев. Той допълни, че компромисен вариант ще се търси и по отношение споразумението с Иран. В момента се провеждат консултации, а позицията на ЕС ще стане ясна на срещата на високо ниво идната седмица в столицата. „Изясняване на отношенията с Иран е важно не само заради запазване на ядреното статукво, но и заради това, че те имат отражение и върху икономиката на ЕС“, подчерта Златев. \r\nРъководителят на Представителството на Европейската комисия в България бе в града за участие в Евробазар - Сливен 2018, посветен на Деня на Европа, и за награждаването на децата, участници в кампанията за съхраняване на българските традиции и обичаи.\r\nЛюдмила ЙОРГОВА", "date": "2018.05.10", "title": "Огнян Златев, ръководител на Представителството на Европейската комисия в България: Европейската комисия не се се стреми да ощети българските превозвачи"}
{"url": "http://www.focus-news.net/news/2018/05/10/2520186/ministar-krasimir-valchev-natsionalnite-nauchni-programi-sa-publikuvani-na-elektronnata-stranitsa-na-ministerstvoto-na-obrazovanieto.html", "text": "Вече публикувахме на електронната страница на Министерството на образованието националните научни програми. Това каза министърът на образованието и науката Красимир Вълчев по време на пресконференция в МОН, на която бяха представени 11 национални научни програми в изпълнение на Националната стратегия за развитие на научните изследвания в Република България 2017-2030, предаде репортер на Агенция „Фокус“.  „Това, което току що публикувахме на електронната страница на Министерството на образованието са националните научни програми. Те имат за цел да обвържат финансирането на научните изследвания с важни обществени задачи и потребности. Те са насочени към различни сектори. Едно от предизвикателствата, които имаме в областта на научните изследвания е това ние да обвържем и да насочим по-голяма част от научните изследвания към обществените потребности, което е предизвикателство не само за България, но и за целия Европейски съюз“, каза още той. „В контекста на следващия многогодишен период и следващата програма, която ще се казва „Хоризонт Европа“ голяма част от средствата ще бъдат разходвани въз основа на подхода базиран на мисиите. Мисиите са точно такива обществени задачи, които ще мобилизират научни колективи от различни области към една цел. Една такава цел например би била да се излекува определена болест“, допълни още министър Вълчев. \r\nЦветелин ДИМИТРОВ", "date": "2018.05.10", "title": "Министър Красимир Вълчев: Националните научни програми са публикувани  на електронната страница на Министерството на образованието"}
{"url": "http://www.focus-news.net/news/2018/05/10/2520191/tass-v-ukrainskiya-parlament-e-vnesen-zakonoproekt-za-natsionalizatsiya-na-imushtestvoto-na-ruskite-kompanii-v-ukrayna.html", "text": "Депутатът в украинския парламент от „Блока на Петро Порошенко“ (БПП) и бивш министър на правосъдието Роман Зварич е предложил да се оформи законодателно правото на Украйна да национализира имущество на руските компании, действащи в страната. Съответстващия законопроект, на който той е автор, е регистриран в електронната система на парламента, съобщава ТАСС.\r\n„Целта на разработката на законопроекта е създаване на законодателна база за прилагане на специални икономически санкции спрямо украински юридически лица, юридическа лица, намиращи се под контрола на украински юридически лица, граждани на Украйна и въвеждане на секторални (без определяне на кръга лица) санкции за забрана на дейността и предаване в собственост на Украйна имуществото на държави-агресори или юридически или физически лица, които са нарушили съответстващите права и интереси на Украйна, както и установяване на отговорност за нарушаване на законодателството за санкциите“, се казва в пояснителна записка към документа.\r\nПревод и редакция:", "date": "2018.05.10", "title": "ТАСС: В украинския парламент е внесен законопроект за национализация на имуществото на руските компании в Украйна"}
{"url": "http://www.focus-news.net/news/2018/05/10/2520194/bdzh-shte-osiguri-prevoza-na-uchastnitsite-v-sastezanieto-spitsi-i-bodli.html", "text": "За втора поредна година „БДЖ-Пътнически превози” ЕООД ще осигури специални композиции за превоз на участниците и техните велосипеди в състезанието „Спици и бодли”. Събитието ще се проведе на 11 и 12 май в град Казанлък и се организира от сдружението „Софийски планински клуб”. Това съобщиха от пресцентъра на БДЖ.\r\nОколо 300 колоездачи в планинското състезание ще пътуват с влак по маршрута от София до Казанлък и обратно. За тяхното удобно придвижване националният железопътен превозвач ще добави към редовните състави на бърз влак № 3601 от София за Бургас и бърз влак № 3624 от Бургас за София допълнителни вагони за участниците, както и специални вагон-фургони за техните велосипеди.\r\n„Софийски планински клуб” е организация, създадена от млади ентусиасти, поставили си за цел да провокират интереса на хората към планинарство, колоездене и алпинизъм. „БДЖ-Пътнически превози” ЕООД като представител на най-екологичния транспорт в България винаги подкрепя инициативите, свързани с различни спортни активности сред природата.", "date": "2018.05.10", "title": "БДЖ ще осигури превоза на участниците в състезанието „Спици и бодли”"}
{"url": "http://www.focus-news.net/news/2018/05/10/2520192/lovech-vazstanoveno-e-dvizhenieto-po-pat-1-4-yablanitsa-balgarski-izvor-v-rayona-sled-balgarski-izvor-v-posoka-brestnitsa.html", "text": "Възстановено е движението по път І-4 Ябланица - Български извор в района след Български извор в посока Брестница. Това съобщиха от пресцентъра на Агенция \"Пътна инфраструктура\".", "date": "2018.05.10", "title": "Ловеч: Възстановено е движението по път І-4 Ябланица - Български извор в района след Български извор в посока Брестница"}
{"url": "http://www.focus-news.net/news/2018/05/10/2520193/parichnite-vzemaniya-sreshtu-darzhavni-uchrezhdeniya-shte-se-izplashtat-ot-predvidenite-za-tova-sredstva-po-byudzheta-im.html", "text": "Народните представители приеха окончателни промени в Гражданския процесуален кодекс, според които паричните вземания срещу държавни учреждения се изплащат от предвидените за това средства по бюджета им, предаде репортер на Агенция „Фокус“. Депутатите решиха ако няма такива средства да се предприемат мерки да се предвидят в следващия бюджет.\r\nБиляна ИВАНОВА", "date": "2018.05.10", "title": "Паричните вземания срещу държавни учреждения ще се изплащат от предвидените за това средства по бюджета им"}
{"url": "http://www.focus-news.net/news/2018/05/10/2520195/ministar-krasimir-valchev-programite-koito-sme-izrabotili-savmestno-s-predstavitelite-na-akademichnata-obshtnost-sa-na-obshta-stoynost-okolo-18-mln-leva.html", "text": "Програмите, които сме изработили съвместно с представителите на академичната общност са на обща стойност около 18 млн. лева. Това каза министърът на образованието и науката Красимир Вълчев по време на пресконференция в МОН, на която бяха представени 11 национални научни програми в изпълнение на Националната стратегия за развитие на научните изследвания в Република България 2017-2030, предаде репортер на Агенция „Фокус“. „Когато правим инвестиции е по-добре да направим една лаборатория, до която да имат достъп всички, отколкото да финансираме 5 лаборатории, всяка от които няма да бъде достатъчно добра, отколкото ако финансираме една. Програмите, които сме изработили съвместно с представителите на академичната общност са на обща стойност около 18 млн. лева“, каза още той. „Имаме висши училища и научни организации, които имат малко докторанти и висока научна дейност и имаме такива с много докторанти, но ниска научна дейност. Имаме много различаващ се интензитет на научната дейност между висши училища и научни организации. Насърчаваме разработването на механизми, които да позволят насърчаването на тези докторанти, които са активно включени в научната дейност. Този списък от национални програми е първоначален, тъй като ще бъдат добавяни програми и средства за тяхното изпълнение“, допълни още той. „Тези програми отразяват потребностите, за които са ни дали информация в секторните министерства. Така например в областта на здравеопазването имаме програми, които са в области, посочени като приоритетни от страна на МЗ. Пример е програмата „Електронно здравеопазване“. Имаме програма в областта на културно-историческото наследство, националната памет и прогреса на обществото. Имаме програма в областта на опазването на околната среда и риска от неблагоприятни явления. Програмите ще изпълняват от почти всички организации в съответната област“, каза още министър Вълчев.\r\nЦветелин ДИМИТРОВ", "date": "2018.05.10", "title": "Министър Красимир Вълчев: Програмите, които сме изработили съвместно с представителите на академичната общност са на обща стойност около 18 млн. лева"}
{"url": "http://www.focus-news.net/news/2018/05/10/2520198/grazhdanite-shte-podavat-zhalbi-sreshtu-reshenie-po-evropeysko-proizvodstvo-v-okrazhnite-sadilishta.html", "text": "Народните представители приеха окончателни промени в Гражданския процесуален кодекс, според които жалбата срещу решение по европейско производство за искове с малък материален интерес се подава пред съответния окръжен съд, предаде репортер на Агенция „Фокус“. С промените молбата за образуване на производство по европейска процедура за искове с малък материален интерес ще се подава пред районния съд по постоянен адрес. Решението на съда ще подлежи на обжалване пред Върховния касационен съд. Депутатите решиха ответникът да може да подаде молба за преразглеждане на решението в рамките на европейската процедура. Съдът разглежда молбата в закрито заседание. Предвидено е ако съдът прецени да я разгледа и в открито заседание. Решението по молбата обаче не подлежи на обжалване.\r\nБиляна ИВАНОВА", "date": "2018.05.10", "title": "Гражданите ще подават жалби срещу решение по европейско производство в окръжните съдилища"}
{"url": "http://www.focus-news.net/news/2018/05/10/2520197/dobrich-do-kraya-na-mesets-april-po-proekta-na-obshtinata-za-obnovyavane-na-vodniya-sektor-v-grada-sa-izpalneni-6-687-metra-rekonstruirana-vodoprovodna-mrezha-po-edin-ot-lotovete.html", "text": "До края на месец април по проекта на Общината за обновяване на водния сектор в града са изпълнени 6 687 метра реконструирана водопроводна мрежа по един от лотовете. Това съобщи на пресконференция инж. Живко Неделев, ръководител на дейностите по проекта, предаде кореспондентът на Радио „Фокус” – Варна. Срокът за изпълнение на всички дейности по договор е 36 месеца – от 30 декември 2016 година тече този срок. По ЛОТ 1 ще бъдат изградени 6 км канализационни колектори, по ЛОТ 2 – реконструкцията на водопроводна мрежа е с дължина 45 км и 600 м, по ЛОТ3  дължината на реконструираната мрежа е 29 км и 800 м, 110 000 жители ще усетят ефекта от дейностите по модернизиране на Пречиствателната станция край село Врачанци. До края на април се отчитат изпълнени 6 687 метра реконструирана водопроводна мрежа, тя е реализирана с 467 броя отклонения. След активния зимен период се работи по много улици в града в рамките на двата лота – 2 и 3. Около 6 дни е закъснението на дейностите по линейния график по ЛОТ 2, посочи инж. Неделев. 7 040 метра е дължината на реконструираната водопроводна мрежа по ЛОТ 3 с 406 броя реализирани отклонения. Около 1 месец е закъснението на дейностите по този ЛОТ 3 според линейния график. До сега изпълнителят по дейностите за Пречиствателната станция е изготвил техническия проект и има пълна готовност за започване на същинските строителни дейности. До момента е извършван демонтаж на стари съоръжения и сгради при станцията, които не са включени в новия проект. Тези дейности са към финал. За ЛОТ 2 крайният срок за завършване на дейностите е 7 юни 2019, за ЛОТ 3 - 22 май 2019 година, и за Пречиствателната станция -  31 август 2019 г. \r\nЖулиета НИКОЛОВА", "date": "2018.05.10", "title": "Добрич: До края на месец април по проекта на Общината за обновяване на водния сектор в града са изпълнени 6 687 метра реконструирана водопроводна мрежа по един от лотовете"}
{"url": "http://www.focus-news.net/news/2018/05/10/2520199/gazeta-express-makedonskiyat-premier-zaev-e-gostuval-v-kashtata-na-kosovskiya-si-kolega-haradinay.html", "text": "Премиерът на Македония Зоран Заев, придружен от съпругата си Зорица, е бил на изненадващо посещение в Косово в сряда, пише базираното в Прищина албанско електронно издание Gazeta Express.\r\nВизитата на Заев в Косово е била неофициална, но той е бил на гости във фамилната къща на косовския си колега Рамуш Харадинай в Прищина. Последният потвърди срещата чрез съобщение във „Фейсбук“. „Заедно с жена ми Анита, днес приехме в дома си моят македонски приятел и колега Зоран Заев и неговата съпруга Зорица и си пожелахме нашето приятелство да се отрази на отношенията между страните и народите ни“, написа косовският лидер.\r\nПревод и редакция:", "date": "2018.05.10", "title": "Gazeta Express: Македонският премиер Заев е гостувал в къщата на косовския си колега Харадинай"}
{"url": "http://www.focus-news.net/news/2018/05/10/2520200/ministar-krasimir-valchev-dopalnitelnoto-mesechno-vaznagrazhdenie-za-mlad-uchen-shte-badat-mezhdu-200-do-500-lv-po-proekt-mladi-ucheni.html", "text": "Допълнителното месечно възнаграждение за млад учен ще бъдат между 200 до 500 лева по проект „Млади учени“. Това каза министърът на образованието и науката Красимир Вълчев по време на пресконференция в МОН, на която бяха представени 11 национални научни програми в изпълнение на Националната стратегия за развитие на научните изследвания в Република България 2017-2030, предаде репортер на Агенция „Фокус“. „Най голямата програма на стойност 5 млн. лева е за млади учени и постдокторанти. Тя е насочена към съхранението и развитието на научния потенциал във висшите училища. Допълнителното месечно възнаграждение за млад учен ще бъдат между 200 до 500 лева по проект „Млади учени“. По модул постдокторанти, месечния гранд за един докторант ще бъде между 1500 и 3000 лева. Политиката, която водим цели насърчаване на научната дейност, обвързването и с обществените потребности; стимулиране на партньорството и концентриране на ресурсите“, допълни още министър Вълчев.\r\nЦветелин ДИМИТРОВ", "date": "2018.05.10", "title": "Министър Красимир Вълчев: Допълнителното месечно възнаграждение за млад учен ще бъдат между 200 до 500 лв. по проект „Млади учени“"}
{"url": "http://www.focus-news.net/news/2018/05/10/2520206/vitseprezidentat-yotova-shte-otkrie-xv-obshtobalgarski-mladezhki-folkloren-sabor-s-balgariya-v-sartseto-na-11-may-v-kavarna.html", "text": "На 11 май 2018 г., в 9.30 часа, на централния площад в град Каварна вицепрезидентът Илияна Йотова ще открие Общобългарския младежки фолклорен събор „С България в сърцето“. Това съобщиха от прессекретариата на държавния глава.  \r\nВ събора, който се провежда за петнадесети път, участват деца и младежи от цяла България и от историческите ни диаспори. Организатори на фестивала, който продължава три дни, са Община Каварна и продуцентска къща „Пирина“.", "date": "2018.05.10", "title": "Вицепрезидентът Йотова ще открие XV Общобългарски младежки фолклорен събор „С България в сърцето“ на 11 май в Каварна"}
{"url": "http://www.focus-news.net/news/2018/05/10/2520201/ministar-neno-dimov-osnovniyat-iztochnik-na-zamarsyavane-na-vazduha-e-bitovoto-otoplenie-fokusat-tryabva-da-bade-varhu-nego.html", "text": "Препоръките на Световната банка за мерки за подобряване на качеството на въздуха на национално ниво са очаквани. Констатира се, че основният източник на замърсяване е битовото отопление. Фокусът трябва да бъде върху него. Това каза в интервю за Агенция „Фокус“ министърът на околната среда и водите Нено Димов. \r\n„Качеството на твърдите горива също е от голямо значение. В много напреднала фаза е промяната в Закона за чистотата на атмосферния въздух, която е пред съгласуване с останалите ведомства преди влизане в Министерски съвет. С нея се цели ограничаване на съдържанието на сяра и пепел в твърдите горива, които ще бъдат пускани на пазара. В доклада на Световната банка са направени констатации и за автомобилния транспорт. Той е по-малкият замърсител и не сме се спрели толкова подробно на него. При всички положения трябва да бъде засилен контролът при първа регистрация и годишните технически прегледи. Подготвили сме и промяна на екотаксите, така че новите автомобили да бъдат с намалени екотакси, а електромобилите да бъдат освободени от такава“, коментира министър Димов. \r\nТой обърна внимание на провелия се неформален съвет на министрите на околната среда на ЕС през април в София, на който стана ясно, че не само България има проблем със замърсяването на въздуха.  „Над 16 са държавите в ЕС, които не отговарят на стандартите на Световната здравна организация. Те са заплашени от съдебна процедура от комисията. Почти навсякъде има проблем с замърсяването на въздуха, но проблемите са различни. Като пример може да дадем Кипър, където проблем е преносът на пясък от пустинята по време на определени сезони. Това обаче изобщо не е проблем в Швеция. Трябва да разглеждаме отделно страните. Проблемът е общ, но причините са различни“, обясни министърът.  \r\nИван ЛАЗАРОВ", "date": "2018.05.10", "title": "Министър Нено Димов: Основният източник на замърсяване на въздуха е битовото отопление, фокусът трябва да бъде върху него"}
{"url": "http://www.focus-news.net/news/2018/05/10/2520204/bez-debati-parlamentat-prie-okonchatelni-promeni-v-grazhdanskiya-protsesualen-kodeks.html", "text": "Без дебати парламентът прие окончателни промени в Гражданския процесуален кодекс, предаде репортер на Агенция „Фокус“.Те решиха молбата за преглед на европейска заповед за плащане да се подава в срок от 30 дни. В 1-седмичен срок другата страна може да даде отговор. Определението на съда по молбата не подлежи на обжалване. \r\nС промените депутатите регламентираха признаването и допускането на изпълнение на съдебни решение при действие на Конвенцията за международно събиране на издръжка на деца или Хагската конвенция. Съдебното решение, поставено в страна от Конвенцията, ще се признава въз основа на копие от решението. Ще се признава и изпълнява и споразумението за издръжка.\r\nБиляна ИВАНОВА", "date": "2018.05.10", "title": "Без дебати парламентът прие окончателни промени в Гражданския процесуален кодекс"}
{"url": "http://www.focus-news.net/news/2018/05/10/2520208/darzhavniyat-glava-rumen-radev-shte-poseti-bratsigovo-po-povod-142-ata-godishnina-ot-aprilskata-epopeya.html", "text": "На 11 май 2018 г. в Брацигово президентът Румен Радев ще участва в тържествената заря-проверка по повод 142-ата годишнина от Априлската епопея. Това съобщиха от прессекретариата на държавния глава.\r\nЧестванията на площад „Централен“ в общината са с начало от 21.00 часа.", "date": "2018.05.10", "title": "Държавният глава Румен Радев ще посети Брацигово по повод 142-ата годишнина от Априлската епопея"}
{"url": "http://www.focus-news.net/news/2018/05/10/2520209/api-vazstanoveno-e-dvizhenieto-po-am-hemus-ot-km-19-do-km-20-v-rayona-na-s-potop-v-posoka-varna.html", "text": "Възстановено е движението по АМ \"Хемус\" от км 19 до км 20 в района на с. Потоп в посока Варна. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.10", "title": "АПИ: Възстановено е движението по АМ \"Хемус\" от км 19 до км 20 в района на с. Потоп в посока Варна"}
{"url": "http://www.focus-news.net/news/2018/05/10/2520203/tass-rusiya-e-raztrevozhena-ot-eskalatsiyata-na-naprezhenieto-mezhdu-iran-i-izrael.html", "text": "Русия е разтревожена от ескалацията на напрежението между Иран и Израел и изяснява подробностите от страните. Това заяви в четвъртък специалният представител на руския президент за Близкия Изток и африканските страни и заместник-министър на външните работи на Русия Михаил Богданов, в отговор на въпрос на руската информационна агенция ТАСС.\r\n„Всичко това е тревожно, предизвиква безпокойство. Трябва да се заемем с деескалация на обстановката, напрежението“, заяви Богданов. „В момента изясняваме всички подробности“.\r\n„Ние имаме контакти с всички страни“, отбеляза Богданов, отговаряйки на въпрос, дали Русия предприема усилия за разрешаване на ситуацията. Високопоставеният дипломат добави, че на 9 май е имало контакти с израелската страна, визирайки срещата на високо ниво в Москва (между премиера на Израел Бенямин Нетаняху и президента на Русия Владимир Путин – бел. ред.).\r\nСлед това Богданов също заяви, че опасното развитие на ситуацията около Иран и Израел отвлича вниманието от борбата с тероризма в Сирия.\r\n„Това, че между Иран и Израел има изостряне ... тъжното е, че всичко това се случва на територията на суверенна Сирия. Това опасно развитие на събитията ни отвлича от борбата с „Ислямска държава“ и „Джебхат ан Нусра“, отвлича ни от политическото разрешение“, заяви той.\r\nТАСС припомня, че сутринта в четвъртък Израел атакува десетки ирански военни обекти в Сирия в отговор на ракетен обстрел срещу армейски позиции на Голанските възвишения. По-рано в четвъртък откъм Сирия иранските сили „Ал Кудс“ изстреляха, по данни на Израел, не по-малко от 20 ракети и други снаряди по предни позиции на еврейската армия на Голанските възвишения.\r\nЧаст от иранските ракети са били прихванати от ПВО-ПРО „Железен купол“, останалите не са долетели. От израелска страна няма жертви и разрушения.\r\nПревод и редакция:", "date": "2018.05.10", "title": "ТАСС: Русия е разтревожена от ескалацията на напрежението между Иран и Израел"}
{"url": "http://www.focus-news.net/news/2018/05/10/2520212/ramadan-atalay-dps-sas-sazhalenie-shte-podpishem-doklada-za-deynostta-na-komisiyata-za-chez.html", "text": "Със съжаление, но все пак и уважение към труда, ще подпишем доклада, за да влезе в пленарна зала. Това каза депутатът от ДПС Рамадан Аталай на последното заседание на Комисията за ЧЕЗ, на което се обсъжда докладът с резултатите от дейността й, предаде репортер на Агенция „Фокус“. „Комисията работи дълго време. Би трябвало да уважим дейността й и труда, който положихме“, посочи той. „Комисията по начало не беше сформирана с идеи, които да бъдат полезни за обществото“, изтъкна депутатът от ДПС. „Още тогава казахме, че темата, върху която е съставена комисията е неудачна, да не казвам безсмислена“, заяви Рамадан Аталай. „Имахме наши предложения за констатациите и изводите. Очаквахме да не правим документ, който да бъде използван за други цели“, каза още той.\r\nБиляна ИВАНОВА", "date": "2018.05.10", "title": "Рамадан Аталай, ДПС: Със съжаление ще подпишем доклада за дейността на Комисията за ЧЕЗ"}
{"url": "http://www.focus-news.net/news/2018/05/10/2520202/komisar-toshko-barzilov-pretochvaneto-na-parvata-tsisterna-ot-derayliraliya-vlak-na-zhp-gara-hitrino-be-sred-nay-riskovite-momenti.html", "text": "Преточването на първата цистерна от дерайлиралия влак на жп гара Хитрино бе сред най-рисковите моменти. Това заяви пред журналисти комисар Тошко Бързилов, началник на „Оперативен център“ на ГДПБЗН, предаде репортер на Радио „Фокус“-Шумен. Комисар Бързилов даде показания в днешното заседание на Окръжен съд-Шумен по делото за влаковата катастрофа в село Хитрино от 10 декември 2016 година. „Хората, които работехме на на мястото на индицента, работеме в колектив. Най-важното беше да запазим живота и здравето им, да не допуснем втори взрив и нови пострадали, да не утежним допълнително трагедията, важно беше и да не допуснем външни хора в периметъра на инцидента, да не изпълняват несвойствени дейности, без да имат необходимата подготовка и опит“, заяви комисар Бързилов. \r\nПред съда той описа обстановката, която е видял пристигайки в Хитрино в предиобедните часове на 10 декември- разкачена композиция, 4-5 вагона, изтеглени на гарата, 12 дерайлирали и 9 вагона прави на жп линията. Комисар Бързилов разказа и какво е било участието му в операцията по ликвидиране на последствията от инцидента. Заседанието продължава с разпит на още свидетели.\r\nИвелина ИВАНОВА", "date": "2018.05.10", "title": "Комисар Тошко Бързилов: Преточването на първата цистерна от дерайлиралия влак на жп гара Хитрино бе сред най-рисковите моменти"}
{"url": "http://www.focus-news.net/news/2018/05/10/2520205/korpusat-na-strazhite-na-islyamskata-revolyutsiya-es-e-bezsilen-da-spasi-yadrenata-sdelka-sled-izlizaneto-na-sasht.html", "text": "Европейските страни са безсилни да спасят ядрената сделка с Иран, след като САЩ се оттеглиха от нея, заяви заместник-ръководителят на Корпуса на стражите на ислямската  революция (КСИР) в четвъртък, цитиран от американската агенция Reuters, която се позовава на иранската полуофициална агенция FARS.\r\nВеликобритания, Франция и Германия заявиха, че ще продължат да спазват споразумението, въпреки решението на американския президент Доналд Тръмп от вторник да оттегли САЩ.\r\nНо бригаден генерал Хосеин Салами заяви, че Европа „не може да действа независимо за ядрената сделка“, според цитата на „Фарс“.\r\nПревод и редакция:", "date": "2018.05.10", "title": "Корпусът на стражите на ислямската революция: ЕС е безсилен да спаси ядрената сделка след излизането на САЩ"}
{"url": "http://www.focus-news.net/news/2018/05/10/2520214/api-vazstanoveno-e-dvizhenieto-po-pat-i-1-mezdra-botevgrad-v-uchastaka-novachene-lyutidol.html", "text": "Възстановено е движението по път I-1 Мездра - Ботевград в участъка Новачене - Лютидол. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.10", "title": "АПИ: Възстановено е движението по път I-1 Мездра - Ботевград в участъка Новачене - Лютидол"}
{"url": "http://www.focus-news.net/news/2018/05/10/2520215/dha-erdogan-pristigna-v-partiynata-tsentrala-na-natsionalno-islyamistka-partiya-tarsi-podkrepa-za-izborite.html", "text": "Президентът на Турция и генерален председател на еднолично управляващата Партия на справедливостта и развитието (ПСР) Реджеп Тайип Ердоган пристигна в централата на Партията „Велик съюз” (ПВС), предаде информационната агенция Догу хабер ажансъ (ДХА). ПВС е втората националистическа формация в Турция с подчертана ислямистка насоченост. Ердоган ще търси подкрепата на ПВС за предстоящите на 24 юни общи и президентски избори. Пред партийната централа турският президент бе посрещнат от лидера Мустафа Дестиджи,  посочва още ДХА.Агенция „Фокус” припомня:\r\nОще преди насрочването на предсрочния вот на 24 юни, ПСР и основната националистическа и парламентарно представена Партия на националистическото движение (ПНД) с лидер Девлет Бахчели, сключиха предизборен Президентски съюз. Турският Меджлис узакони този съюз между ислямисти и националисти на 13 март т.г. Сега очевидно към него официално се присъединява и друга националистическа формация - въпросната ПВС.\r\nНикак не е случайно, че един от главните съветници на Ердоган е Ялчън Топчу. Той е типичен представител на ислямисткия турски национализъм – управляващата в момента идеология в югоизточната ни съседка. Бил е генерален секретар (от 2007 год.) и лидер (от 2009-та – също в продължение на 2 години) на същата ПВС. \r\nПрез 2015 год. за кратко време е във временното правителство на  Ахмет Давутоглу (в периода между редовните и извънредните избори)  като независим министър на културата. \r\nОт януари 2016 год. е съветник на Ердоган. Като такъв стана известен с призива си към Меджлиса да бъде преразгледано членството на Турция в НАТО. Това стана след скандал (или търсена и предизвикана провокация) с фотографии на Ердоган и на Ататюрк по време на военно учение в Норвегия в края на м.г.\r\nПревод и редакция:", "date": "2018.05.10", "title": "ДХА: Ердоган пристигна в партийната централа на национално-ислямистка партия – търси подкрепа за изборите"}
{"url": "http://www.focus-news.net/news/2018/05/10/2520196/zoran-zaev-s-tsipras-mozhe-bi-shte-badem-po-smeli-v-kreativnostta-za-da-razreshim-spora-za-imeto.html", "text": "Срещата на външните министри на Македония и Гърция Никола Димитров и Никос Коцияс в Сунио, нов кръг от преговорите за името с посредничеството на медиатора на ООН Матю Нимиц, в събота в Атина и срещата (на гръцкия премиер Алексис) Ципрас-Заев в София са решаващи за решаване на спора за името, почти без изключение анализират гръцките медии. При това се посочва, че ще се решават основните разлики в спора, позицията за име за всички употреби на Гърция и искането за промени в македонската конституция, предава скопският телевизионен канал „Сител“.\r\nСпоред премиера Заев няма нищо ново, което да се сподели с обществеността в момента. Той казва, че на срещата с премиера Ципрас те могат да бъдат по-смели в креативността на решенията.\r\n\"Вие знаете, че срещата на върха в София наближава, както и Европейският съвет и т.н. Целта е, най-малкото, да се опитаме до тези дати. Разбира се, това не е краен срок, но би било добре да се намери решение до тези дати. Аз вярвам, че следващия уикенд ще може също така искрено, открито с някои алтернативи, да стигнем до творчески решения, които идват и от наша страна, и от гръцката страна, с които да доближим позициите си. Очаквам поне в кулоарите на срещата на върха в София за Западните Балкани да се видя с премиера Ципрас и със сигурност да ги коментирам досегашните постижения между двамата министри, а може би ще бъдем и по-смели в нашата креативност, не казвам не. Но във всеки случай е целесъобразно да се опитваме до самия край. Давам шанс на този процес. Мисля, че най-добрият и неповторим момент е точно сега да се намери решение на този дългогодишен проблем '', заяви Заев.\r\nГенералният секретар на НАТО Йенс Столтенберг, в изявление на гръцката държавна агенция, още веднъж заяви, че Алиансът чакат да се реши спора за името, за да отправи поканата към Македония.\r\n,,Наистина поздравявам усилията, направени от двете страни и от Скопие, и от Атина, за да се опитат да намерят решение на въпроса за името. Посетих Скопие преди няколко месеца, също разговарях с премиера Ципрас след посещението ми и приветствам силната политическа подкрепа за опитите за намиране на решение на този много труден и деликатен въпрос. Но ако въпросът за името се реши, тогава НАТО ще покани Бившата югославска република Македония да стане член на НАТО'', заяви Столтенберг.\r\nВ същото време според последното проучване на общественото мнение, озаглавено ,, Гърция и света през 2018 г. '', 21% от гърците смятат, че отношенията между Атина и Скопие са се подобрили през изминалата година, 31% процент смятат, че са се влошили, а 43 процента са заявили че те са същите като преди. Повечето от тях - 63%, подкрепят протестите в Солун и Атина срещу използването на термина \"Македония\" в името на страната\r\nПревод и редакция:", "date": "2018.05.10", "title": "Зоран Заев: С Ципрас може би ще бъдем по-смели в креативността, за да разрешим спора за името"}
{"url": "http://www.focus-news.net/news/2018/05/10/2520213/nikolay-melemov-kmet-na-smolyan-obshtinata-shte-poluchi-8-miliona-lv-po-operativna-programa-okolna-sreda-za-zamyana-na-kotlite-na-tvardo-gorivo-s-takiva-s-ekologichno-chisti-peleti.html", "text": "Община Смолян ще получи 8 милиона лв. по по проект с финансиране по Оперативна програма „Околна среда“ за замяна на котлите на твърдо гориво с такива с екологично чисти пелети. Това каза в предаването „Екологичен резонанс“ на Радио „Фокус“ кметът на Смолян Николай Мелемов. Той уточни, че в проекта са участвали общо 8 общини. Очакванията са през есента да се подменят котлите, които са основният замърсител на въздуха.\r\n„Един от големите проблеми по време на отоплителния сезон е замърсяването на въздуха. В Родопите този сезон продължава почти 8 месеца. Този проект е единственото реално и бързо решение на проблема, свързан с екологията. Хората са заинтересовани от проекта, защото не всеки може да си позволи такава смяна. Но с помощта на държавата и Общината това ще се случи“, каза Николай Мелемов. Относно разделното събиране на отпадъци той коментира, че това е въпрос на манталитет. Според Мелемов хората трябва да бъдат обучени и да изградят сами навик да изхвърлят отпадъците си разделно. Той подчерта, че хората и природата са най-ценното богатство на Родопите.", "date": "2018.05.10", "title": "Николай Мелемов, кмет на Смолян: Общината ще получи 8 милиона лв. по Оперативна програма „Околна среда“ за замяна на котлите на твърдо гориво с такива с екологично чисти пелети"}
{"url": "http://www.focus-news.net/news/2018/05/10/2520216/sofiya-uslovna-prisada-poluchi-mazh-ranil-s-kamak-sluzhitel-razchistval-saborena-nezakonna-postroyka-v-rayon-studentski.html", "text": "С присъда на Софийски районен съд (СРС) Николай Михайлов е осъден за извършено от него престъпление по чл. 129, ал. 2, пр. 5 и 6, вр. ал. 1 НК. Това съобщиха от пресцентъра на Прокуратурата. На 29 март 2016 г. сутринта, около 09.00 ч., служител на район „Студентски“ при Столична община, отишъл заедно със свидетелите З. и А., както и със служители на МВР в гр. София, ж.к. „Студентски град”, на поляна зад НСА „Васил Левски” и бл. 61. Там се намирала незаконна постройка, тип „барака“, обитавана от обв. Михайлов и св. А., за която те били уведомени две седмици по-рано, че ще бъде съборена, тъй като не е изградена съобразно законовите изисквания. След извършване на действията по събаряне на постройката, автокранът, управляван от св. З. започнал да почиства отпадъците. В този момент обв. Михайлов хвърлил камък по З., като му нанесъл удар в областта на главата. В резултат, на св. З.  била причинена контузия на мозъка, както и счупване на челната кост и лявата орбита – наранявания, покриващи признаците на средна телесна повреда по смисъла на закона.\r\nПо случая е образувано досъдебно производство под ръководството и надзора на СРП, а след приключване на разследването е изготвен и внесен обвинителен акт. С присъда на СРС, на Михайлов е наложено наказание „лишаване от свобода“ за срок от две години и шест месеца, изпълнението на което е отложено за срок от пет години.", "date": "2018.05.10", "title": "София: Условна присъда получи мъж, ранил с камък служител, разчиствал съборена незаконна постройка в район „Студентски“"}
{"url": "http://www.focus-news.net/news/2018/05/10/2520220/ministar-temenuzhka-petkova-i-kamarata-na-stroitelite-v-balgariya-obsadiha-razvitieto-na-energiynata-infrastruktura-u-nas.html", "text": "Изграждането на необходимата газова и електроенергийна инфраструктура е от решаващо значение за развитието на отрасъла. Разчитам на конструктивния диалог и на експертизата на Камарата на строителите в България, за да продължим съвместната си работа при реализацията на ключови енергийни проекти. Това заяви министърът на енергетиката Теменужка Петкова по време на среща с управителния съвет на Камарата на строителите в България, съобщиха от пресцентъра на министерството. Представителите на строителни компании увериха министър Петкова, че подкрепят усилията за поддържане стабилността на енергийния отрасъл и завършване на неговата инфраструктура. \r\nМинистър Петкова запозна представителите на браншовата организация с някои от водещите инфраструктурни  проекти в газовия и електроенергийния сектор, сред които интерконекторите с Гърция и Сърбия, проектът за европейски газоразпределеителен център Балкан, проектите за изграждане на далекопроводи на Електроенергийния системен оператор, рехабилитацията на ПАВЕЦ „Чаира“ и язовир „Яденица“ и други. Петкова запозна представителите на Камарата на строителите в България и с дейностите по рехабилитация на наличната техника в Мини Марица-изток и ТЕЦ Марица-изток 2. \r\nПо време на срещата бяха обсъдени проблемите, свързани с  намирането на квалифицирана работна ръка, оптимизиране провеждането на обществени поръчки и други.", "date": "2018.05.10", "title": "Министър Теменужка Петкова и Камарата на строителите в България обсъдиха развитието на енергийната инфраструктура у нас"}
{"url": "http://www.focus-news.net/news/2018/05/10/2520221/burgas-dvama-dushi-sa-zadarzhani-za-krazhba-na-instrumenti-i-tehnika-ot-furgon-na-stroitelen-obekt-v-slanchev-bryag-na-stoynost-10-000-lv.html", "text": "Двама души са задържани за кражба на инструменти и техника от фургон на строителен обект в Слънчев бряг, на стойност 10 000 лв. Това съобщиха от ОДМВР - Бургас. Краждабата е извършена 07.05.т.г., чрез взломяване прозореца на фургона. Установени и задържани са извършителите на деянието – това са криминално проявените и осъждани С.С., 51-годишен и И.А., 410годишен, и двамата от Дългопол.\r\nДвамата мъже действали в различна степен на съучастие, като транспортирали откраднатите вещи с л.а. „Рено Клио”, с бургаска регистрация. Констатирано е, че част от откраднатите вещи се намират в Дългопол и Варна. Със съдействието на служители от отдел „Криминална полиция” при ОДМВР – Бургас и служители от Районно управление – Провадия и Първо Районно управление – Варна, са открити и иззети множество от откраднатите инструменти и техника, като изземването е осъществено от три адреса в Дългопол и заложна къща във Варна/.\r\nС.С. има 15 регистрации за кражби, телесни повреди, бягство от затвора, а И.А. – 18 регистрации за кражби, измами и управление на МПС след употреба на алкохол.\r\nДвамата мъже са привлечени в качеството на обвиняеми за кражба, извършена в условията на опасен рецидив и в съучастие, като задържането им е удължено с прокурорско постановление за срок от 72 часа.", "date": "2018.05.10", "title": "Бургас: Двама души са задържани за кражба на инструменти и техника от фургон на строителен обект в Слънчев бряг, на стойност 10 000 лв."}
{"url": "http://www.focus-news.net/news/2018/05/10/2520218/stara-zagora-v-istoricheski-muzey-iskra-v-kazanlak-shte-bade-otkrita-izlozhbata-lyutierski-impresii.html", "text": "В Исторически музей „Искра“ в Казанлък от 17.30 часа тази вечер ще бъде открита изложбата „Лютиерски импресии”, каза за Радио „Фокус“ директорът на музея Момчил Маринов. Той поясни, че изложбата се състои от архивни снимки, художествени фотографии и мултимедия. Тя е дело на фотографа Пламена Радукова и на лютиера Андриян Андреев.\r\nОрганизатор на събитието е Община Казанлък със съдействието на Клуба на Дейците на Културата.\r\nИзложбата е първото от поредица събития посветени на 100-годинишнината от лютиерското изкуство в Казанлък. Юбилеят ще бъде отбелязан с програма от концерти, изложби и конкурси по време на 115-я Празник на розата. Домакин на събитията ще бъде Музеят на Розата.\r\nВ рамките на програмата „100 години лютиерство в България” са включени Концерт на струнен квартет „Класик Арт”, IX Международен конкурс за съвременно лютиерство, изложба на музикални инструменти – съвременно лютиерство и концерт на камерен оркестър за класическа музика „Софийски солисти”.\r\nСлавяна ГАЙДАРОВА", "date": "2018.05.10", "title": "Стара Загора: В Исторически музей „Искра“ в Казанлък ще бъде открита изложбата „Лютиерски импресии”"}
{"url": "http://www.focus-news.net/news/2018/05/10/2520219/sofiya-zam-kmetat-na-sofiya-evgeni-krusev-shte-proveri-rabotata-na-firmite-angazhirani-s-izvarshvaneto-na-tekushti-remonti-v-kvartalni-ulitsi.html", "text": "Зам.-кметът Евгени Крусев на 11 май  ще провери работата на фирмите, ангажирани с извършването на текущи ремонти в квартални улици, съобщават от Столична община. В 12.00 часа Крусев ще провери работата на  ул. \"Св. Николай Чудотворец\", детска градина ОДЗ 15 в Надежда.", "date": "2018.05.10", "title": "София: Зам.-кметът на София Евгени Крусев ще провери работата на фирмите, ангажирани с извършването на текущи ремонти в квартални улици"}
{"url": "http://www.focus-news.net/news/2018/05/10/2520211/inzh-georgi-lapchev-kmet-na-tsarevo-proektozakonat-za-shuma-v-tozi-si-format-shte-nanese-stres.html", "text": "Проектозаконът за шума в този си формат според мен ще нанесе стрес. Това каза за Радио „Фокус“–Бургас инж. Георги Лапчев, кмет на Община Царево. По думите му всяка промяна води до стрес и затова проектозаконът трябва да се разгледа много добре.\r\n„Ако този закон е проблем в морските общини, представете си какъв проблем ще е това в междублоковите пространства в София, където навсякъде има открити градини. Или в Пловдив. Там също има много заведения, чиито градини са на открито“, каза още Лапчев.\r\n„Все пак проблеми има и затова казвам, че регулация е необходима. Няма спор, че трябва да има такъв закон. Спор няма, че всяка стъпка трябва да бъде внимателно отрегулирана по отношение на шума. Но в навечерието на сезон, който реално е единствения поминък на хората по морето , да се направят такива крути мерки, ще доведе до щети. А щети никой не иска“, допълни Лапчев.\r\nСпоред него са нужни дебати по места, а не е работни групи в София.\r\nВеселина НИКОЛОВА", "date": "2018.05.10", "title": "Инж. Георги Лапчев, кмет на Царево: Проектозаконът за шума в този си формат ще нанесе стрес"}
{"url": "http://www.focus-news.net/news/2018/05/10/2520217/inzh-ekaterina-gadzheva-riosv-smolyan-vzaimootnosheniyata-mezhdu-riosv-i-obshtina-smolyan-sa-balansirani.html", "text": "Взаимоотношенията между РИОСВ и Oбщина Смолян са балансирани. Това каза в интервю за предаването „Екологичен резонанс“ по Радио „Фокус“ инж. Екатерина Гаджева, директор на РИОСВ – Смолян, във връзка с опазването на Родопа планина. Тя добави, че това балансирано отношение се изразява в даване на ценни насоки и препоръки, както и оказване на съдействие при проектни предложения от Регионалната инспекция. \r\n„Мога да ви дам много примери, тъй като Родопите се славят с богато биологично разнообразие с много защитени зони и територии. В същото време имат и своите проблеми, защото инфраструктурата е по-лоша, краят е по-откъснат, а при нас са и горните течения на реките. Ако ние не се грижим да опазим добре реките, това би създало проблем надолу по течението. Затова и предизвикателството да запазим тази съхранена природа е толкова голямо и е необходимо да си партнираме с всички общини и с всички останали институции, за да постигаме добри резултати“, коментира Екатерина Гаджева и допълни, че РИОСВ полага усилия за съхраняването на Родопите, за да може останалите институции да развиват туристическа дейност. \r\nПо думите й информацията, с която РИОСВ разполага, се предоставя на всички заинтересовани страни, като целта е тази информация, с помощта на проекти предложения, да бъде включена в брошури.", "date": "2018.05.10", "title": "Инж. Екатерина Гаджева, РИОСВ-Смолян: Взаимоотношенията между РИОСВ и Oбщина Смолян са балансирани"}
{"url": "http://www.focus-news.net/news/2018/05/10/2520207/ministar-krasimir-valchev-prez-poslednite-2-godini-imame-22-uvelichenie-na-uchilishtata-i-25-uvelichenie-na-sredstvata.html", "text": "През последните 2 години имаме 22% увеличение на училищата, 25% увеличение на средствата и 32% увеличение на учениците, които са включени в българските неделни училища. Това каза министърът на образованието и науката Красимир Вълчев по време на пресконференция в МОН, на която бяха представени 11 национални научни програми в изпълнение на Националната стратегия за развитие на научните изследвания в Република България 2017-2030, предаде репортер на Агенция „Фокус“. „Днес публикувахме проект на постановление за назначаване на преподаватели по български език и литература в чуждестранните висши училища. Точно преди 10 години стартира Национална програма „Роден език и култура зад граница“. Тогава с 800 хил. са финансирани 54 училища, които са създадени от самоорганизиралите се български общности в чужбина. През последните 2 години имаме 22% увеличение на училищата, 25% увеличение на средствата и 32% увеличение на учениците, които са включени в българските неделни училища“, каза още той. „Днес имаме 333 училища, които подпомагаме по реда на постановлението за неделни училища по реда на Национална програма „Роден език и култура зад граница“. 208 са неделните училища включени в списъка за подпомагане по реда на постановлението. Това са неделните училища, които са доказали своята устойчивост на функциониране. Тези училища са на 6 континента, 42 държави. Общо за целия период на програмата над 50 000 деца са били включени. Предоставените средства по програмата са над 50 млн. лева“, допълни още той. „Въпреки това, че имаме над 330 неделни училища не можем да достигнем до това всяко дете да има възможност за физически достъп до неделно училище и за това е ключово важно да разработим това дистанционно обучение. В България всяко дете има достъп до училище на 20, в най-лошия случай на 20 и няколко километра. В Еропа има деца, на които най-близкото им училище е на 200 км. Много от тези неделни училища се крепят на 1 учител. За да имаме устойчивост, трябва да имаме учители, за това ние предвиждаме да командироваме преподаватели в българските неделни училища, което е допълнение към сегашната политика“, каза още министър Вълчев. \r\nЦветелин ДИМИТРОВ", "date": "2018.05.10", "title": "Министър Красимир Вълчев: През последните 2 години имаме 22% увеличение на училищата и 25% увеличение на средствата"}
{"url": "http://www.focus-news.net/news/2018/05/10/2520210/nina-stavreva-kmet-na-kavarna-ako-zakonat-za-shuma-vleze-v-sila-sega-shte-ima-negativni-posleditsi.html", "text": "Ако Законът за шума влезе в сила сега, ще има негативни последици. Това каза в интервю за Радио „Фокус“ – Варна кметът на Община Каварна Нина Ставрева. „Ние не сме против Закона за шума, но не е добре той да се приема в последната минута“, заяви кметът. Според Нина Ставрева промените в закона е трябвало да бъдат обсъдени с представителите и на местната власт, и на туристическия бранш доста преди сезона, да има дискусия и да се стигне до общо решение. „Ако Законът за шума влезе в сила сега, ще има негативни последици, защото ще се променят правила в движение, а това никога не е добре и ще доведе до ненужно напрежение. Договарянето в туризма се прави година по-рано, вече има сключени договори, направени заявки, които ще се наложи да бъдат отменени в последния момент. Може би в този смисъл е добре да се помисли за едно сериозно обсъждане и съответно този закон да влезе в сила от следващия туристически сезон, когато ще има ясно разписани правила навреме“, подчерта Нина Ставрева. Тя отбеляза, че няма еднозначен отговор на въпроса дали забраната за музика до 23.00 часа ще рефлектира положително на летния сезон. „Има курорти, където това ще се отрази положително, но има и такива, за които това ще доведе до отлив на туристи“, подчерта кметът на Община Каварна Нина Ставрева.\r\nМарияна ВАЛЕНТИНОВА", "date": "2018.05.10", "title": "Нина Ставрева, кмет на Каварна: Ако Законът за шума влезе в сила сега, ще има негативни последици"}
{"url": "http://www.focus-news.net/news/2018/05/10/2520222/dimitar-lazarov-gerb-shte-podkrepim-doklada-za-deynostta-na-komisiyata-za-chez-s-osobeno-mnenie.html", "text": "С особено мнение ще подкрепим доклада. Това каза депутатът от ПГ на ГЕРБ Димитър Лазаров на последното заседание на Комисията за ЧЕЗ, на което се обсъжда докладът с резултатите от дейността й, предаде репортер на Агенция „Фокус“. „Колегите в Комисията бяха достатъчно активни и достатъчно на брой, за да уважим този труд“, посочи той. „Категорично не съм съгласен, че трябва да се регламентират важни изменения на Закона за енергетиката за правомощията на КЕВР. Няма как с нормативни и подзаконови актове да правим тази регламентация“, заяви депутатът.\r\nБиляна ИВАНОВА", "date": "2018.05.10", "title": "Димитър Лазаров, ГЕРБ: Ще подкрепим доклада за дейността на Комисията за ЧЕЗ с особено мнение"}
{"url": "http://www.focus-news.net/news/2018/05/10/2520224/regionalna-zdravna-inspektsiya-kyustendil-sedem-probi-na-piteyna-voda-sa-dali-otkloneniya-v-pokazatelite-za-kachestvo.html", "text": "Седем проби на питейна вода са дали отклонения в показателите за качество. Това съобщиха за Радио „Фокус” – Кюстендил от Регионална здравна инспекция – Кюстендил. През месец април са изследвани общо 50 проби. Две от пробите са били на вода от минерални водоизточници. Други 10 проби са извършени от обществени местни водоизточници. В резултат на изследваните проби са установени 7 броя, които са имали отклонение от нормативните показатели. В тази връзка са дадени предписания за възстановяване качеството на водата в едноседмичен срок, след което са взети повторни проби. Не са установени несъответствия.\r\nВенцеслав ИЛЧЕВ", "date": "2018.05.10", "title": "Регионална здравна инспекция – Кюстендил: Седем проби на питейна вода са дали отклонения в показателите за качество"}
{"url": "http://www.focus-news.net/news/2018/05/10/2520223/smolyan-priklyuchi-srokat-za-podavane-na-obsledvaniya-za-mnogofamilni-zhilishtni-sgradi-v-zlatograd.html", "text": "Приключи срокът за подаване на обследвания за многофамилни жилищни сгради, с цел включването им в проект за обновяване и въвеждане на мерки за енергийна ефективност. Това съобщиха от Община Златоград. Кампанията стартира с информационни срещи, проведени в края на 2017 г. и началото на 2018 г., на които бе разяснена процедурата за предоставяне на безвъзмездна финансова помощ „Енергийна ефективност в периферните райони”, по Оперативна програма „Региони в растеж” 2014-2020, насочена към повишаване на енергийната ефективност на общински сгради и многофамилни жилищни сгради. Община Златоград има възможност да кандидатства с проектни предложения по процедурата за многофамилни жилищни сгради, при условие, че живущите в сградите се сдружат по Закона за етажната собственост и осигурят актуални обследвания – енергийно и техническо, за сградите.\r\nВ Общинска администрация Златоград се предадени 48 обследвания за многофамилни жилищни сгради на територията на град Златоград. За увеличаване на възможностите за получаване на финансиране, предстои Община Златоград да обяви процедура за изготвяне на инвестиционни проекти за сградите, във фаза „Технически проект”.\r\nКандидатстването с проектни предложения по обявената процедура е до 27.08.2018 г.", "date": "2018.05.10", "title": "Смолян: Приключи срокът за подаване на обследвания за многофамилни жилищни сгради в Златоград"}
{"url": "http://www.focus-news.net/news/2018/05/10/2520225/obshtina-blagoevgrad-poluchi-spetsialna-nagrada-ot-bg-radio-za-grad-poslanik-na-balgarskata-muzika.html", "text": "БГ Радио ще раздаде годишните си музикални награди за шеста поредна година в Благоевград. Това стана ясно по време на пресконференция днес, на която заместник- кметът по култура и хуманитарни дейности на община Благоевград Христина Шопова, изпълнителният директор на БГ Радио Николай Янчовичин и екипа на медията съобщиха детайли около събитието, съобщиха от пресцентъра на Общината. „Благодаря на БГ РАДИО за партньорството, за доверието, за това, че едно сътрудничество премина в приятелство, за това, че си вярваме и всяка година спектаклите стават все по- зашеметяващи! Публиката отдавна прие, че мястото на БГ наградите е в Благоевград и ги очаква с нетърпение“, каза зам.- кметът Христина Шопова, която благодари за добрата оценка, която българската музикална медия поставя за реализирането на събитието. \r\nГодишните музикални награди на БГ Радио 2018 ще се проведат на 16 юни и за втори пореден път-в парк „Македония“. По време на срещата стана ясно още, че точно в полунощ ще бъдат обявени и номинираните в отделните категории за БГ Радио Награди. От утре- 10 май започва и гласуването за победителите.\r\n„Изключително доволни останахме от мястото - парк „Македония“, където миналата година за първи път проведохме Наградите на БГ Радио. Надяваме се, че тази година ще надградим, познавайки възможностите на парка и знаейки какво можем да направим вече там. Ще видим може би една от най- красивите церемонии“, каза  изпълнителният директор на БГ Радио Николай Янчовичин. Той обяви, че тази година ще има и две специални награди, които ще се връчат от БГ Радио. Едната награда е почетна- за композитора Тончо Русев. „Другата специална награда, която ще връчим за първи път тази година е награда „Град- посланик на българската музика“. Това е град, който заслужава тази награда. Тази статуетка ще остане тук, в Благоевград, за бъдещите време на кмета на Община Благоевград д-р Атанас Камбитов“, издаде Николай Янчовичин и допълни, че наградата е специално с много почит и благодарност от БГ Радио към съвместната работа. \r\nПо време на Годишните награди на БГ Радио ще бъде връчена и още една специална награда за БГ ВДЪХНОВЕНИЕ на името на Ана Мария Тонкова. Носителят й обаче остава в тайна. \r\nОбещанието е за грандиозно шоу с летящи камери, светлини, ефекти, мултимедия и разбира се най- доброто от българската музика в Благоевград.", "date": "2018.05.10", "title": "Община Благоевград получи специална награда от БГ Радио за „Град-посланик на българската музика“"}
{"url": "http://www.focus-news.net/news/2018/05/10/2520227/prof-stati-statev-unss-za-vtora-poredna-godina-biznesat-i-studentite-imat-vazmozhnost-za-pryaka-vrazka-v-ramkite-na-kariera-2018.html", "text": "За втора поредна година бизнесът и студентите имат възможност за пряка връзка в рамките на „Кариера 2018“ в УНСС. Това каза за Радио „Фокус“ ректорът на УНСС проф. Стати Статев. По думите му от 20 години всяка есен учебното заведение организира есенни дни на кариерата, но поради големия интерес от страна на бизнеса и студентите е взето решение да има и пролетно издание на форума, който вече се превръща в традиционен. „Основната цел е фирмите със свободните работни места директно да се срещнат със студентите“, поясни ректорът. „Аз отправих едно предизвикателство към бизнес организациите- както есенните, така и пролетните кариерни дни вече да не бъдат само като текущ пазар на труда само със свободните в момента работни места, а да бъдат поканени всички сериозни, големи бизнес фирми, с които имаме договорни отношения и четирите национално признати работодателски организации, да имат свои щандове. В това издание имаме над 40 щанда, но това което предвиждаме да направим за напред вероятно може и да не ни стигне мястото, защото предвиждаме над 100 щанда“, каза той. Проф. Стати Статев коментира още, че кадрите на  УНСС са търсени и предпочитани като освен тези два кариерни форума, по желание на бизнеса и студентите, се организират и много други. „Ползата от тази традиция е видима, защото връзките между младежите и бизнеса се задълбочават“, обясни ректорът.", "date": "2018.05.10", "title": "Проф. Стати Статев, УНСС: За втора поредна година бизнесът и студентите имат възможност за пряка връзка в рамките на „Кариера 2018“"}
{"url": "http://www.focus-news.net/news/2018/05/10/2520226/otets-emiliyan-hram-sveti-nikolay-chudotvorets-burgas-hora-ot-tsyalata-oblast-priizhdat-v-hrama-da-se-dokosnat-do-moshtite-na-sveti-nikolay-chudotvorets-i-do-chastitsata-ot-poyasa-na-deva-mariya.html", "text": "Хора от цялата област прииждат в храма да се докоснат до мощите на Свети Николай Чудотворец и до частицата от пояса на Дева Мария. Това каза за Радио „Фокус“-Бургас отец Емилиян от църковното настоятелство на храм „Свети Николай Чудотворец” в комплекс „Меден рудник“ в Бургас. „Не спират вярващите да се прекланят пред светите мощи. Това се случва за първи път в историята на града, чийто покровител е светецът. Това се случва по повод 10-годишнината от първата копка в едноимения храм в най-големия бургаски комплекс „Меден рудник“. Мощите на светеца бяха посрещнати от викарния епископ на сливенския митрополит и бургаското свещенство Иеротей“.  Отец Емилиян добави, че мощите ще останат в храма до неделя, 13 май 2018 г, когато ще бъдат изпратени по същия тържествен начин. „Мощите идват от Стара Загора с благословението на старозагорския митрополит Киприян, там те се намират в новостраящия се храм Свети Игнатий Старозагорски, с председател-свещеник Климент Илиев“, каза още отеца.\r\nЯнислава КРЪСТЕВА", "date": "2018.05.10", "title": "Отец Емилиян, храм „Свети Николай Чудотворец” - Бургас: Хора от цялата област прииждат в храма да се докоснат до мощите на Свети Николай Чудотворец и до частицата от пояса на Дева Мария"}
{"url": "http://www.focus-news.net/news/2018/05/10/2520228/veliko-tarnovo-sreshta-na-natsiite-pod-mototo-priyateli-na-mnogoobrazieto-shte-se-provede-v-grada.html", "text": "Среща на нациите под мотото „Приятели на многообразието“ ще се проведе в старата столица. Тя е съпътстващо събитие към програмата на XXII Старопланински събор Балкан фолк, който започва утре. Това разказа пред журналисти Калоян Николов, президент на Европейската асоциация на фолклорните фестивали /ЕАФФ/ и председател на Събора, предаде репортер на Радио „Фокус“ – Велико Търново. Срещата на нациите ще се случи два пъти – на 13 и 19 май, от 10.00 и 12.00 часа. „Тя е между български групи и всички чуждестранни участници в Събора, където под формата на мастър клас всеки един от съставите ще представи и ще покаже на останалите как се изпълнява техния фолклор. Това се прави за пръв път във Велико Търново. Срещата ще е отворена, входът е свободен, както и за останалите концерти“, допълни още Калоян Николов. Той уточни и, че публиката също ще има възможност да се включи в обученията и да усвои нови танци и песни. Цялата програма на фестивала може да бъде намерена на интернет сайта на събитието.\r\nЛуиза ТРАНЧЕВА", "date": "2018.05.10", "title": "Велико Търново: Среща на нациите под мотото „Приятели на многообразието“ ще се проведе в града"}
{"url": "http://www.focus-news.net/news/2018/05/10/2520229/blagoevgrad-trafikat-e-intenziven-na-gkpp-kulata-na-vhod-za-tovarni-avtomobili.html", "text": "Трафикът е интензивен на ГКПП „Кулата“ на вход за товарни автомобили. Това съобщиха за Радио „Фокус“ – Пирин от „Гранична полиция“. Без проблеми се извършва  преминаването на моторни превозни средства през ГКПП „Илинден“.", "date": "2018.05.10", "title": "Благоевград: Трафикът е интензивен на ГКПП „Кулата“ на вход за товарни автомобили"}
{"url": "http://www.focus-news.net/news/2018/05/10/2520231/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Общинският театър в Дупница организира театралния фестивал „Невена Коканова”. Какви постановки са включени ще научим от  Славчо Пеев, директор на културния институт в града. От него ще разберем и за останалите ангажименти на актьорите. В днешното издание на предаването „Дупница – ключът към Рила“ по Радио „Фокус“ – Пирин ще научите и какво е включено в богатата програма за Майските празници на културата. Ако и вие нашите слушатели и читатели искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Дупница, а ние ще ги отправим към имащите отношение по въпроса отдели в общината.", "date": "2018.05.10", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/05/10/2520230/blagoevgrad-za-shesta-poredna-godina-blagoevgrad-shte-bade-domakin-na-bg-nagradite.html", "text": "За шеста поредна година Благоевград ще бъде домакин на БГ наградите. Това стана ясно по време на провелата се пресконференция в Зала 5 на Община Благоевград, предаде репортер на Радио „Фокус“ – Пирин. На събитието присъстваха заместник-кметът на общината по култура и хуманитарни дейности Христина Шопова, Генералният директор на БГ Радио, Николай Янчовичин и организатори на събитието. „Тази година  Бг наградите няма да бъдат заедно с фестивала „Франкофоли“, заяви Христина Шопова. По време на пресконференцията стана ясно, че тази година на събитието,което ще се приведе на 16 юни в парк „Македония“, ще бъдат връчени три специални награди. „Едната награда ще бъде почетна- за композитора Тончо Русев, а другата награда ще бъде „Гранд  посланик на българската музика“. Това е град, който заслужава тази награда. Тази статуетка ще остане тук, в Благоевград, за бъдещите време на кмета на Община Благоевград д-р Атанас Камбитов“, каза  Генералният директор, Николай Янчовичин. \r\nТретата награда ще бъда обявена на награждаването, тъй като тя ще бъде изненада за всички. По време на пресконференцията съобщиха, че номинациите ще бъдат обявени тази вечер, а от утре започва гласуването в различните категории. По думите на заместник-кметът Христина Шопова тази година ще може да се насладим на много добра българска музика. „Тазгодишното издание на  музикалните награди се очертава да бъде най-силно от всички досегашни“, подчерта  Христина Шопова.  „Водещ на събитието ще бъде отново Рафи, тъй като миналата година беше чудесен. Другият водещ ще разкрием на по-късен етап“, заяви  Янчовичин . По време на провелата се пресконференция стана ясно, че  входът на наградите ще бъде свободен.\r\nКристина МИТКОВА", "date": "2018.05.10", "title": "Благоевград: За шеста поредна година Благоевград ще бъде домакин на БГ наградите"}
{"url": "http://www.focus-news.net/news/2018/05/10/2520236/stolichni-politsai-zadarzhaha-dvama-dilari-na-narkotitsi.html", "text": "На 3 май, в хода на  полицейска операция за противодействие на наркоразпространението, служители от сектор „Наркотици“ при СДВР задържаха в момент на продажба на наркотични вещества двама дилири - М. К. (24г.) и А. А. (21г.) и няколко техни клиенти. Това съобщиха от пресцентъра на МВР. \r\nПри последвалите процесуално-следствени действия в рамките на образуваното досъдебно производство, у тях и в жилищата им полицаите намерили и иззели вещество на бучки и прах и тревиста маса в различни опаковки и разфасовки, електронни везни, голяма сума пари и пластики със сим карти. Резултатът от назначената експертна справка показал, че иззетите вещества са марихуана с тегло 298.74 грама, кокаин с тегло 60 грама и 0.14 грама амфетамин. След доклад на събраните материали по случая в Софийска градска прокуратура М. К. и А. А. са привлечени като обвиняеми за престъпление по чл. 354 а от Наказателния кодекс и са им наложени мерки за неотклонение „задържане под стража“ за срок до 72 часа. Клиентите им са разпитани като свидетели и освободени.", "date": "2018.05.10", "title": "Столични полицаи задържаха двама дилъри на наркотици"}
{"url": "http://www.focus-news.net/news/2018/05/10/2520237/kmetat-na-plovdiv-ivan-totev-episkopskata-bazilika-e-obektat-koyto-obedinyava-horata-i-mozhe-da-sazdade-kachestveno-nivo-na-razvitie-na-turisticheskiya-imidzh-na-grada.html", "text": "Епископската базилика е обектът, който обединява хората и може да създаде качествено ниво на развитие на туристическия имидж на Пловдив. Това каза кметът на града Иван Тотев по време на откриването на двудневната конференция „Епископската базилика на Филипопол: проучвания и резултати (2015 – 2017)“, предаде репортер на Радио „Фокус“-Пловдив. „Обектът на Епископската базилика е едно от тежките политически решения, които се взимат, но пък аз смятам, че това ще бъде едно от нещата, с които ще се запомнят тези два управленско мандата, които имам в Пловдив. Тъй като такива решения не всеки има възможност да взима в своя период на управление. Може да управляваш 20 години и да не ти се даде такава възможност“, каза Иван Тотев. Той коментира, че е изключително радостен да присъства на конференция, която е посветена на този обект в града. По думите на Тотев добрата съвместна работа на институции, специалисти и доброволци показва, че нещата вървят в правилна посока Епископската базилика да бъде вписана в ЮНЕСКО.\r\nВесела КРЪСТЕВА", "date": "2018.05.10", "title": "Кметът на Пловдив Иван Тотев: Епископската базилика е обектът, който обединява хората и може да създаде качествено ниво на развитие на туристическия имидж на града"}
{"url": "http://www.focus-news.net/news/2018/05/10/2520232/tasko-ermenkov-bsp-ideyata-na-komisiyata-za-chez-e-da-zashtitim-obshtestveniya-interes-i-da-nyama-samnenie-za-kriene-na-informatsiya.html", "text": "Идеята на Комисията за ЧЕЗ е да докажем, че България е парламентарна република, да няма съмнение, че има опити за криене на информация и да защитим обществения интерес. Това каза депутатът от ПГ на БСП Таско Ерменков на последното заседание на Комисията за ЧЕЗ, на което се обсъжда докладът с резултатите от дейността й, предаде репортер на Агенция „Фокус“. „Комисията не само да направи констатации, а да вземе решения, които да ни помогнат в бъдеще“, изтъкна той. „Трябва да искаме информация от банките. Най-резонно е да я изискаме от БНБ“, посочи Таско Ерменков.\r\nБиляна ИВАНОВА", "date": "2018.05.10", "title": "Таско Ерменков, БСП: Идеята на Комисията за ЧЕЗ е да защитим обществения интерес и да няма съмнение за криене на информация"}
{"url": "http://www.focus-news.net/news/2018/05/10/2520238/burgas-politsai-ot-nesebar-razkriha-krazhba-na-instrumenti-i-tehnika-na-stoynost-10-hil-leva.html", "text": "Полицаи от РУ-Несебър предприеха незабавни действия след сигнал на 7 май за кражба на инструменти и техника за 10 000 лв. от фургон на строителен обект в Слънчев бряг. Това съобщиха от пресцентъра на МВР. В процеса на работата по случая и организираното издирване, са установени и задържани извършителите - С. С. (51 г.) и И. А.(41 г.), и двамата от Дългопол, криминално проявени и осъждани, с многобройни регистрации за кражби. С.С. – и за телесни повреди, бягство от затвора, а И. А. – и за измами и управление на МПС след употреба на алкохол. \r\nИзяснено е, че двамата действали в различна степен на съучастие, като транспортирали откраднатите вещи с лека кола. Установено е, че част от откраднатите вещи са в Дългопол и Варна. Със съдействието на служители от отдел „Криминална полиция” при ОДМВР–Бургас, от РУ–Провадия и Първо РУ– Варна е предприето претърсване на три адреса в Дългопол и заложна къща във Варна, като повечето от откраднатите инструменти и техника са иззети. \r\nДвамата мъже са привлечени като обвиняеми за кражба в условията на опасен рецидив и в съучастие, с прокурорско постановление задържането им е удължено за срок от 72 часа.", "date": "2018.05.10", "title": "Бургас: Полицаи от Несебър разкриха кражба на инструменти и техника на стойност 10 хил. лева"}
{"url": "http://www.focus-news.net/news/2018/05/10/2520239/stara-zagora-otkrivat-fotoizlozhba-za-da-go-krastish-tryabva-da-se-rodi-v-grada.html", "text": "Откриват фотоизложба „За да го кръстиш, трябва да се роди“ в Стара Загора. Това съобщиха от Община Стара Загора. Движение за Национална кауза (ДНК) представя най-емоционалните кадри от Национално кръщене, което се проведе м. г. в различни градове на страната. \r\nФотоизложбата „За да го кръстиш, трябва да се роди“ е част от второто издание на кампанията за насърчаване на раждаемостта „Направи го за България“. Тя ще бъде открита на 12 май от 11.00 часа на централната алея в парк „Пети октомври“ в Стара Загора. \r\nПодбраните фотографии в широкоформатен, пълноцветен печат представят най-красивите и емоционални моменти от кръщенето в Стара Загора, което се състоя в храм „Свето Въведение Богородично“ на 22 октомври 2017 г. \r\nИнициативата се подкрепя от Община Стара Загора. Официалното откриване ще представлява и информационен ден „на отворени врати“, в който желаещите могат да научат за каузите и кампаниите на ДНК от представителите на организацията и нейният основател, ТВ-продуцентът Андрей Арнаудов. \r\nКампанията „Направи го за България\" е подкрепена от Българската православна църква и се провежда под патронажа на Негово Светейшество патриарх Неофит. Част от средствата, генерирани в кампанията, ДНК дарява на фондация „Искам бебе\" в подкрепа на двойките с репродуктивни проблеми, а посланици на каузата са значими обществени личности като Владо Николов, Хилда Казасян и Мария Гроздева. През есента на 2017 година над 10 000 души участваха в мащабното Национално кръщене, когато в 1 ден, в 9 града бяха кръстени 1000 от регистрираните в първото издание на кампанията бебета.", "date": "2018.05.10", "title": "Стара Загора: Откриват фотоизложба „За да го кръстиш, трябва да се роди“ в града"}
{"url": "http://www.focus-news.net/news/2018/05/10/2520235/nina-stavreva-kmet-na-kavarna-obshtinskite-saveti-sashto-tryabva-da-imat-dumata-pri-opredelyaneto-na-tnar-vecheren-chas.html", "text": "Общинските съвети също трябва да имат думата при определянето на т.нар. вечерен час. Това каза в интервю за Радио „Фокус“ – Варна кметът на Община Каварна Нина Ставрева. Според Нина Ставрева е необходимо промените в Закона за шума да бъдат дискутирани широко и с бизнеса, и с общините. „Законът за шума не трябва да се приема веднага. Дебатите по него трябваше да започнат още през есента на миналата година, да се организират кръгли маси с бизнеса и с представителите на местните власти и там трябваше да се изчистят всички спортни моменти, за да се стигне до единно решение“, отбеляза кметът Нина Ставрева. Кметът на Каварна коментира, че санкциите, предвидени за нарушаване на по-високите норми за шум, ще дисциплинират бранша, ако има кой да следи за това и да ги налага. „Не съм сигурна, че капацитетът на съответните органи ще покрие нуждите на през летния сезон, пък и не трябва да се разчита само на санкциите. Преди санкциите трябва да има дискусия с бранша, за да се стигне до решение, което да е в полза на обществото и в полза на развитието на съответния регион с неговите характеристики и особености. Съгласете се, че профилът на туристите в Слънчев бряг, Албена, Каварна и Шабла е коренно различен“, заяви кметът на Каварна Нина Ставрева.\r\nМарияна ВАЛЕНТИНОВА", "date": "2018.05.10", "title": "Нина Ставрева, кмет на Каварна: Общинските съвети също трябва да имат думата при определянето на т.нар. вечерен час"}
{"url": "http://www.focus-news.net/news/2018/05/10/2520234/inzh-georgi-lapchev-kmet-na-tsarevo-proektozakonat-za-shuma-tryabva-da-bade-obsaden-zashtoto-toy-zasyaga-kakto-biznesa-taka-i-mestnite-ikonomiki.html", "text": "Проектозаконът за шума трябва да бъде обсъден, защото той засяга както бизнеса, така и местните икономики. Това каза за Радио „Фокус“ – Бургас инж. Георги Лапчев, кмет на Община Царево. „Трябва да се направят групи по области, да се поканят общинските кметове, да се поканят големите бизнес организации, за да може да има разговори и в процеса на този разговор да се намери къде е точно балансиращата страна. Защото ако на морето нещата изглеждат по един начин, в големите населени места по друг, а в малките насели места по съвсем друг. А законът е един“, допълни Лапчев.\r\nПо думите му предвидените санкции са необходими, защото винаги санкцията водела до дисциплина. Въпросът според него е колко находчиви ще бъдат глобените. “Свидетели сме, че има достатъчно добри юристи, които успяват да бягат между капките, така, че това понякога е добре само за адвокатската гилдия“, Лапчев.\r\nВеселина НИКОЛОВА", "date": "2018.05.10", "title": "Инж. Георги Лапчев, кмет на Царево: Проектозаконът за шума трябва да бъде обсъден, защото той засяга както бизнеса, така и местните икономики"}
{"url": "http://www.focus-news.net/news/2018/05/10/2520242/plovdiv-okrazhnata-prokuratura-povdigna-obvineniya-na-razsledvanite-sluzhiteli-na-regionalnata-zdravno-osiguritelna-kasa-za-dokumentni-izmami-i-podkup-v-golyam-razmer.html", "text": "Прокуратурата задържа за 72 часа разследваните служители на Регионалната здравно-осигурителна каса в Пловдив. Това съобщи на брифинг окръжният прокурор на Пловдив Румен Попов, предаде репортер на Радио „Фокус”-Пловдив. Повдигнати са им обвинения за документна измама и за подкуп в особено големи размери. Задържаните са общо четирима, между които и един фармацевт, който е бил „мозъкът” на схемата за източване на Здравната каса и едно подставено лице – Лютинов, в миналото социално слаб гражданин и тежко болен.\r\nПрестъпната схема е използвала аптека фантом и реални данни на болни от хепатит лица, които са получавали лекарства от Касата. В схемата те са получавали лекарствата веднъж, цените на които са започвали от 25000 лева нагоре, но фиктивно тези лекарства са им били отпускани и втори път. Създавали са истински рецепти и са ползвали подписите на истински фармацевти. Мозъкът на схемата  е фармацевтът Александров, който е собственик на верига аптеки в Пловдив. Докато системата за контрол в НЗОК засече тази нередност дружеството, което притежава аптеката, е било закривано, като е било разкривано ново такова. Вместо да осъществяват контрол служителите на Здравната каса в Пловдив – директорът на дирекция „Договаряне и контрол на изпълнението на медицинската, дентална помощ и аптеки“ Иван Деспотов и служителят на касата Владимир Манев са подпомагали измамната схема. Проверки на аптеки въобще не са били реализирани. Така за година и половина са били източени близо 1100000 лева от НЗОК. Създадени са били три фиктивни дружества през едно и също подставено лице. За последните две седмици са изтеглили 89000 лева и още толкова само във вчерашния ден. След разпределение парите са отишли при аптекаря –мозък на схемата, двамата служители на касата и при подставеното лице. Парите са били открити при всяко едно от лицата. На всички са повдигнати по две обвинения, единствено подставеното лице е с едно обвинение за документна измама.\r\nНаказанията, които са предвидени в Закона за тези престъпления са лишаване от свобода от 10 до 20 години за документни измами и от 3 до 15 години лишаване от свобода за даване и получаване на подкуп в особено големи размери, както и глоба.\r\nЦветана ТОНЧЕВА", "date": "2018.05.10", "title": "Пловдив: Окръжната прокуратура повдигна обвинения на разследваните служители на Регионалната здравно-осигурителна каса за документни измами и подкуп в голям размер"}
{"url": "http://www.focus-news.net/news/2018/05/10/2520244/evropeyski-parlament-ep-vi-kani-na-familatlon-i-uchenicheska-shtafeta-run4eu.html", "text": "Фамилатлон и ученическа щафета RUN4EU: по повод Деня на Европа, 9 май, Бюрото на Европейския парламент ще участва в две инициативи, насочени към най-младите граждани, съобщи пресслужбата на Европейския парламент.\r\nНа 12 май 2018 г., събота, от 10.00 ч. Бюрото на Европейския парламент кани най-младите жители и гости на града и техните родители на голямата поляна в Южния парк в София на десетия поред Фамилатлон – празник на семейството, спорта и здравословния начин на живот. Там те могат да посетят шатрата на ЕП, да покорят 15-метровата стена за катерене на Walltopia, както и да си направят забавни снимки. \r\nФамилатлон е най-забавният начин, по който майките, бащите, децата и техните роднини могат да отбележат Международния ден на семейството. Той дава възможност всички заедно да играят и да се забавляват, да изберат и изпробват нов спорт, хоби или просто приятен начин за прекарване на свободното време, представени от десетки клубове и организации. \r\nНа 13 май Бюрото на ЕП и Представителство на ЕК канят учениците и техните учители на организираното в партньорство с клуб „Бегач“ европейското бягане RUN4EU. То включва няколко различни състезания за ученици, както и други атлетически предизвикателства. Надпреварите за учениците са безплатни, а стартът е в 9.00 ч. пред храм-паметника „Александър Невски“ в София. Всеки регистриран ученик ще да получи специална тениска за бягане преди старта, както и медал след финиша. За първите в съответните класирания пък са предвидени допълнителни награди. \r\nФокусът на инициативата e активният начин на живот сред младите, както и значението му за децата в училищна възраст в България. Основната цел е да се намерят възможни решения на един от най-сериозните проблеми, заплашващи здравето на хората в страната – застоялият начин на живот. \r\nЕвропейското бягане RUN4EU включва отборно бягане, като един отбор е съставен от 4 ученици, всеки от които трябва да избяга по 5 км от трасето. Друга възможност за участие е индивидуалното бягане, като учениците могат да избират измежду дистанции от 600 м, 5 км, 10 км или 21,1 км. След старта на ученическото състезание, между 10 и 12 ч., отново на площад „Св. Александър Невски“, ще започнат и специални лекоатлетически игри и предизвикателства. Те ще бъдат водени от сертифицирани инструктори и са с отворен достъп за всички деца и ученици. \r\nЗа участие в RUN4EU е необходима задължителна регистрация, направена от учителите на адрес: https://sofiahalfmarathon.com/run4eu/, като крайният срок за записване е 11 май включително.", "date": "2018.05.10", "title": "Европейски парламент: ЕП ви кани на Фамилатлон и ученическа щафета RUN4EU"}
{"url": "http://www.focus-news.net/news/2018/05/10/2520243/nzok-kogato-informatsiyata-e-dezinformatsiya-koy-pecheli.html", "text": "Във връзка с текст в сайта Clinica.bg, озаглавен първоначално „Втори вот на недоверие заради медицинските изделия“, публикуван повторно с променено заглавие „Още недоволни заради медицинските изделия“, Националната здравноосигурителна каса (НЗОК) за пореден път подчертава, че няма починали пациенти поради невъзможност да доплатят за необходимите им медицински изделия.\r\nВъпреки че администраторите на сайта са добавили във втората редакция на „информацията“ уговорката, че „Не е ясно обаче дали фаталните инциденти наистина се дължат на проблеми с договарянето на медицинските изделия“, текстът отново е публикуван с неверните твърдения в него. \r\nНе е вярно твърдението, че „докато чака до септември т.г касата да е готова с договаряне на следващата спецификация на медицинските изделия и с правилата“, пациентката починала. Изборът да изчака е на дъщерята на починалата жена, тъй като и в момента НЗОК заплаща по Списък с медицински изделия. Условията и редът за определяне на стойността на медицинските изделия, заплащани от бюджета на НЗОК, са регламентирани в Наредбата за условията и реда за съставяне на списък на медицинските изделия по чл. 30а от Закона за медицинските изделия и за определяне на стойността, до която те се заплащат. \r\nПрез тази година са заявени общо 3693 бр. медицински изделия от 208 заявителя. От тях 590 бр. медицински изделия са включени в списъка на медицински изделия, прилагани в извънболничната медицинска помощ и 3103 бр. - в списъка на медицински изделия, прилагани в болничната медицинска помощ. Стремежът на институцията да усъвършенства механизмите на договаряне на медицинските изделия, заплатени с обществен ресурс, в полза на пациентите, не е пречка за забавяне на лечебно-диагностичния процес. \r\nКакто е известно, извършената спешна съвместна проверка от контрольори на НЗОК и от Столичната здравноосигурителна каса (СЗОК) по случая в УСБАЛССЗ “Св. Екатерина“ (по сигнал от същата пациентска организация за починала 81-годишна жена поради невъзможност да доплати медицинско изделие) доказа по недвусмислен начин, че леталният изход от лечението на пациентката няма нищо общо с невъзможност да доплати медицинско изделие. Тежкото здравословно състояние на жената и нейната възраст са довели до смъртта й. Това признаха в медийни изяви както директорът на болницата, така и водещи специалисти, борили се за живота на пациентката. \r\n Националната здравноосигурителна каса не е информирана от нито едно лечебно заведение в страната, че има починали пациенти поради невъзможност да доплатят медицински изделия. Няма и жалби от граждани за неправомерно поискани суми за доплащане за медицински изделия. НЗОК апелира всеки гражданин, който счита, че са нарушени правата му като здравноосигурен, да се обръща съм районната здравноосигурителна каса по местоживеене или към Националната здравноосигурителна каса. По всеки случай незабавно ще се извърши проверка.", "date": "2018.05.10", "title": "НЗОК: Когато информацията е дезинформация, кой печели"}
{"url": "http://www.focus-news.net/news/2018/05/10/2520245/narodnite-predstaviteli-ot-komisiyata-po-obrazovanieto-i-naukata-i-chlenovete-na-saveta-na-zhenite-v-biznesa-v-balgariya-shte-dadat-nachaloto-na-programa-za-karierno-orientirane-na-uchenitsi.html", "text": "Народните представители от Комисията по образованието и науката и членовете на Съвета на жените в бизнеса в България ще дадат началото на Програма за кариерно ориентиране на ученици. Инициативата „Запознай се с бъдещето“ ще започне на 11 май 2018 г. в 12.30 часа в столичното 23-то училище. Това съобщиха от пресцентъра на Народното събрание.\r\nПрограмата се реализира по идея на председателя на парламентарната Комисия по образованието и науката Милена Дамянова  и предвижда срещи на изявени представители на бизнеса с децата от шестите и седмите класове, на които те да представят своето образование, професионален избор и кариера. Децата от 23-то училище ще се срещнат с две дами с професията инженер-технолог в хранително-вкусовата промишленост. Планира се програмата да заработи в цялата страна, тя ще бъде изцяло на доброволен принцип и в нея могат да участват и родителите, които искат да разберат повече за възможностите за бъдещо професионално израстване на своите деца. \r\nСамо с организирането на дискусии за това как да се свърже бизнеса с образованието и как училището да отговори на търсенето на пазара на труда, няма да се постигнат необходимите резултати, смятат народните представители от Комисията по образованието. Те обединяват усилията си с дамите от Съвета на жените в бизнеса и работят по конкретен план за постигането на тази цел.", "date": "2018.05.10", "title": "Народните представители от Комисията по образованието и науката и членовете на Съвета на жените в бизнеса в България ще дадат началото на Програма за кариерно ориентиране на ученици"}
{"url": "http://www.focus-news.net/news/2018/05/10/2520233/sitel-makedoniya-iztochnitsi-na-optimizam-za-spora-za-imeto-na-zoran-zaev.html", "text": "„Ако сте достатъчно луд, за да повярвате, че можете да промените света, наистина можете да го промените“.Спомних това мото от биографията на Стив Джобс, слушайки премиера Зоран Заев, че все още е оптимист по отношение на решаването на спора за името, който Македония има с Гърция, пише бившият посланик на Македония в София и бивш генерален секретар на Социалдемократическия съюз на Македония (СДСМ) Георги Спасов в материал, публикуван от скопския телевизионен канал „Сител“ и представен без редакторска намеса.\r\nРедица малко нервозни и нетърпеливи анализатори и политици у нас, вече с дни се питат: Какво се крие зад оптимизма на Заев и дали той, както и (гръцкия премиер) Алексис Ципрас, са наистина толкова луди, че вярват, че са способни да решат проблем, който много \"по-умни“ от тях не успяха да разрешат.\r\nОсвен тези, които пропагандата на Никола Груевски в Македония ги убеди, че проблемът не може да бъде решен, защото \"Гърция не е искала да съществуваме като македонска нация и народ\" и тези, които смятат, че спорът ще бъде решен, но само с приемане на всички \"изнудвания\"от Гърция, има и такива, които смятат, че опитите на двете правителства за решаването на този спор са напразни, защото\" обществото в двете страни все още не е готово за приемане на компромис \".\r\nТази своя позиция за нежеланието на общностите, я подкрепят с \"научни доказателства\", получени от изследванията на общественото мнение в двете страни, които показват, че нито мнозинството гърци позволяват в името на нашата страна да стои думата Македония, нито мнозинството македонци са съгласни нещо се променя в конституционното име на страната. И тъй като преобладаващо настроение на избирателите в двете страни е такова, заключават те, няма толкова луди политици, нито в Македония, нито в Гърция, които биха се осмелили да отидат против волята на народа.\r\nНо точно това, което те наричат \"волята на народа\" е ключов аргумент за невъзможността от решаване на спора между Македония и Гърция, който предлагаха като аргумент почти три десетилетия и гръцките и македонските националисти и техните лидери.\r\nТези националисти със своите тези и пропаганди първо създаваха страх, съпротива и недоверие на едните към другите, а след това така създаденото публично настроение предлагаха с години като аргумент, че \"не са готови да работят против волята на своя народ\".\r\nЗасега Заев и Ципрас изглеждат различно от всички техни предшественици в политиката на двете страни. От техните изявления става ясно, че са \"достатъчно луди\" да поемат гнева на народа на свой гръб, че е възможна стъпка към решаването на този спор без ясен победител и двата народа ще бъдат в състояние да осъзнаят ползите от неговото решаване. В този опит те и двамата имат подкрепа от САЩ и ЕС и никой не е изнудван.\r\nОптимизмът на Заев за възможността от решаването на този спор в момента не е нищо по-малко от неговия оптимизъм в началото на 2015 г., когато говори, че режимът на Груевски може да бъде победен на избори и когато малцина в страната,както и по света, вярваха в това.\r\nСледователно, когато той е оптимист,  трябва да бъде внимателно анализиран на базата на какво се основава неговият оптимизъм.\r\nПърво, може би никой не забеляза, че за първи път след толкова години, изявленията, според които Македония ще се нарича Северна, Вардарска или Горна Македония не срещат такава силна съпротива, както преди. Няма ги тези, които при самото споменаване на такова нещо обвиняваха, че се подготвя национално предателство, че с това се застрашава македонската национална идентичност и че хората няма да го позволи. В доста спокойна атмосфера може да се чуе отделно мнение, че Македония (Скопие) ще бъде по-добре, само Р. Македония, или ако е възможно нищо да не променяме, но това не влияе съществено върху вече приетия факт, че когато вече сме създали държава на 33 на сто от територията в географския регион, който носи името Македония, е редно тази държава да наричаме по начин, който ще покаже, че държавата нито покрива целия регион, нито е пряк и уникален наследник на древна Македония.\r\nВторо, също изглежда безспорно, че няма друг световен език, който се нарича македонски, освен нашия, който принадлежи на славянската група езици и че като македонски език ще си остане записан в графата на Обединените нации, като ключов фактор за самоличност, може би с някаква бележка под линия че е от славянската група езици.\r\nИ трето - никой в света, нито гърците, не ни оспорват правото на нашето етническо и национално самоопределение като македонци от славянски произход и за какво не се преговаря и за какво сами решаваме.\r\nТова, което остава нерешено в тези разговори за различията около името на държавата, според наличните знания и от изявленията на преговарящите, е ообсегът на употребата на новото име и искането на Гърция това име да се използва и \"за вътрешна употреба\", за което е необходима промяна от Конституцията на Македония.\r\nТези, които не искат решение на проблема за това искане на Гърция веднага виждат нов опит за блокиране на преговорите от страна на Гърция, класическо изнудване, искане на невъзможното или изобретяването нова причина., за да не се реши проблемът, а за нерешаването на проблема да бъде виновна Македония. Но дали е точно така?\r\nИ какво се крие зад идеята за намиране на \"творческо решение\".\r\nАко Македония приеме, с нова резолюция на Съвета за сигурност да бъде, да кажем, Република Горна Македония в международната комуникация, това със сигурност ще означава, че под това име ще бъдем членка във всички международни организации и ще общуваме и с всички страни, които до сега ни бяха признали под конституционното име.\r\nТъй като това е името за международната комуникация на страната със света, възниква въпросът какво ще трябва да бъде написано на документите, в които комуникираме със света. Такива документи са не само паспортите и личните карти, но и дипломите от университетите, с които се кандидатства в чуждестранни университети и редица други документи, в които трябва ясно да се казва, от коя членка на Обединените нации идват. И мисля, че това е главната причина, поради която Гърция смята, че е необходима и промяна на Конституцията, в която трябва да бъде записано, че в документите на гражданите на Република Македония, с които те ще общуват с международни организации и институции (а не между себе си и вътре) трябва да бъде международното име на страната, така че да не се създава объркване.\r\nВ този смисъл реално не се променя конституционното име на Република Македония, но в Конституцията се внасят разпоредби, в които се посочва, че международното име на страната ще стои и във всички документи на гражданите и институциите, които се използват в международната комуникация.\r\nТъй като всички тези промени Македония приема само с цел да стане член на НАТО и на ЕС, в договора, който ще бъде подписан между двете страни, с гаранции и под егидата на Организацията на обединените нации, би стояло и че всички договорени промени и промяната на Конституцията влизат в сила в деня, когато Македония стане пълноправен член на ЕС.\r\nА дотогава има време и за дебат, и да се подготви общественото мнение и в двете страни, и да се убедят гражданите, че с решаването на този спор, не само, че никой не губи нищо, а се гарантират мира, стабилността и сигурността на страната и се създават условия за повишаване на стандарта на гражданите в страната на европейско ниво.\r\nПревод и редакция:", "date": "2018.05.10", "title": "„Сител“ (Македония): Източници на оптимизъм за спора за името на Зоран Заев"}
{"url": "http://www.focus-news.net/news/2018/05/10/2520247/dha-novi-masovi-aresti-na-gyulenisti-v-turskite-vvs-kakto-i-na-bivsh-zam-ministar.html", "text": "В рамките на разследване за проникването на т.нар. „Терористична организация на гюленистите/Паралелна държавна структура (ФЕТО/ПДС) в Командването на турските ВВС, в провинция Измир  са издадени заповеди за арест общо на 96 лица, предаде информационната агенция Догу хабер ажансъ (ДХА). От тях първоначално са заловени 65 лица, а в последствие броят им е достигнал до 82-ма военнослужещи.\r\nОтделно от това в черноморската провинция Самсун е задържан бившия зам.-министър в Министерството на младежта и спорта Аслан Каранфил. През 2011 год. той е бил кандидат депутат в листите на управляващата Партия на справедливостта и развитието (ПСР), а през 2015 год. – кандидат за депутат от Партията на националистическото движение (ПНД). След задържането бившият зам.-министър е подложен на медицински преглед и откаран за разпити в столицата Анкара.\r\nПревод и редакция:", "date": "2018.05.10", "title": "ДХА: Нови масови арести на „гюленисти” в турските ВВС, както и на бивш зам.-министър"}
{"url": "http://www.focus-news.net/news/2018/05/10/2520246/dazd-zapochva-proverka-na-sluchaya-s-detsata-na-futbolnata-sreshta-levski-slaviya.html", "text": "Държавната агенция за закрила на детето (ДАЗД) ще извърши проверка на случая с децата на футболната среща Левски – Славия за Купата на България, съобщават от ДАЗД. Освен това ще бъдат сигнализирани и останалите институции – Български футболен съюз и полицията. ДАЗД ще провери как са допуснати тези момчета в този вид на пистата по време на футболен мач и дали са придружавани от родители.\r\nВ публичното пространство и в социалните мрежи се разпространява кадър с две момчета на видима възраст под 10 години, голи до кръста, които стоят на пистата на стадион \"Васил Левски\". Надписите по телата им гласят \"Levski hooligan\", ACAB (абревиатура на All Cops Are Bastards - всички ченгета са гадняри), SW 1999 (Sofia West - на най-влиятелната фракция в агитката на \"Левски\" - \"София Запад\"). Моментът на снимката улавя едното момче с победоносно вдигнати ръце, а другото, изглежда, прави нацистки поздрав.", "date": "2018.05.10", "title": "ДАЗД започва проверка на случая с децата на футболната среща Левски – Славия"}
{"url": "http://www.focus-news.net/news/2018/05/10/2520248/varna-rayonna-prokuratura-postigna-osaditelni-prisadi-za-dvama-elektromontyori-manipulirali-elektromeri-po-porachka.html", "text": "38-годишният електромонтьор  в „Електроенергиен системен оператор“ ЕАД Йордан Терзийски и колегата му - 46-годишният Тодор Керанов получиха наказания по 7 месеца лишаване от свобода с 3-годишен изпитателен срок, след като са признали вината си по обвинението на Районната прокуратура във Варна - опит да манипулират електромер, който да не отчита реално потребената електрическа  енергия, което е престъпление по член 234в, ал. 1 от НК, извършено в съучастие. Това съобщиха от пресцентъра на Апелативна прокуратура - Варна. \r\nДвамата подсъдими, които са с чисто съдебно минало, сключили споразумение с обвинението, което днес е било одобрено от състав на Варненския районен съд. Освен условните им наказания всеки от тях трябва да заплати и глоба в размер на 1500 лева. \r\nДвамата се познавали от работата си като електромонтьори в „Електроенергиен системен оператор“ ЕАД. Покрай ремонтите на въздушни и кабелни електропроводи високо напрежение те решили, че могат да манипулират по поръчка електромери. \r\nТака на 22 март 2016 г. Тодор се обадил на колегата си Йордан да отидат и да „оправят един електромер“. Незаконната дейност  извършвали и друг път.  В момента, в който Йордан отворил капака на електрическо табло и приготвил устройството за манипулация, реагирала сигнално-охранителната техника. На мястото пристигнали охранители от наетата от „Енерго про“ охранителна фирма, които подали сигнал в полицията. \r\nПретърсен бил автомобилът на Тодор и  жилищата им. Иззети са саморъчно направено устройство за конфигуриране на електромер, платки, лаптоп и друга техника и кабели за престъпната дейност. \r\nОдобреното от Варненския районен съд споразумение е със сила на присъда и не подлежи на обжалване.", "date": "2018.05.10", "title": "Варна: Районна прокуратура постигна осъдителни присъди за двама електромонтьори, манипулирали електромери по поръчка"}
{"url": "http://www.focus-news.net/news/2018/05/10/2520249/obshtina-blagoevgrad-stotitsi-blagoevgradchani-pyaha-i-aplodiraha-veselin-marinov.html", "text": "Изключително емоционален и стилен спектакъл поднесе Веселин Маринов на благоевградската публика. Стотици жители и гости на Благоевград го аплодираха неспирно. Това съобщиха от пресцентъра на Община Благоевград. Българският поп певец зарадва своите почитатели с новите песни от 28 си албум. Визуални ефекти, светлини и изключителен балет допълниха впечатляващия спектакъл. Освен новите си продукции, Веселин Маринов подари на публиката и букет от най- популярните си песни. \r\nМузикалното шоу е част от националното турне на Веселин Маринов, което той продължава и в Гоце Делчев, Самоков, Перник, Кюстендил, Пловдив, Асеновград, Смолян, Шумен, Добрич.\r\nПрез 2010 година, за втори път в кариерата си Веселин Маринов записва 2 албума в една календарна година – „Още един хубав ден“ и втория си коледен албум „Най-скъпият подарък на света“. На следващата  година записва юбилейната си колекция „Веселин Маринов – 30 години а сцена“, включваща в три компакт-диска 50 от най-хубавите песни в репертоара си, тъй като през тази година той навършва 50 години и 30-годишен творчески юбилей. \r\nОсвен поп песни, в репертоара си Веселин Маринов има и авторски фолклорни песни: „Слънце зайде“ (записана в албума „Горчиво вино“), „Песен искам“ (в албума „Осъден на щастие“), „Първа младост“ (в албума „Хубава жена“) и други.", "date": "2018.05.10", "title": "Община Благоевград: Стотици  благоевградчани пяха и аплодираха Веселин Маринов"}
{"url": "http://www.focus-news.net/news/2018/05/10/2520250/komisiyata-za-chez-prie-doklada-za-deynostta-si-predstoi-razglezhdaneto-mu-v-plenarna-zala.html", "text": "На последното заседание на Комисията за ЧЕЗ беше приет докладът с резултатите от дейността й, предаде репортер на Агенция „Фокус“. „За“ приемането на доклада гласуваха 9 народни представители, а двама гласуваха с „въздържал се“. На заседанието съгласие с доклада с особено мнение изразиха ПГ на ГЕРБ, БСП и ДПС. На 8 май трябваше да бъде последното заседание на Комисията, на което да се приеме докладът с резултатите от дейността й. Гласуването на доклада обаче беше отложено, за да се създаде работна група за нанасяне на корекции. Предстои докладът да бъде окончателно приет в пленарна зала. \r\nС доклада депутатите задължиха Министерски съвет за извърши задълбочен анализ на изпълнението на целите на правителството в приетата Стратегия за приватизация на електроразпределителните дружества в срок от 1 година. До края на годината Министерски съвет трябва да определи стратегическите обекти в сектор „Енергетика“. Отпадна предложението министърът на енергетиката да предложи пред парламента критерии, върху които КЕВР да упражнява контрол при прехвърляне на дялове от капитала на електроразпределителни дружества.  С приемането на доклада БНБ трябва да предостави на Народното събрание кореспонденцията с другите банки по сделката.„Фокус“ припомня: Комисията беше създадена на 14 март, по предложение на БСП, за срок от 1 месец. На първото заседание комисията прие процедурните си правила. Второто заседание продължи 4 часа и беше закрито. Информация предоставиха от ДАНС, ДАР и Министерството на финансите, отсъстваха обаче председателите на службите. На третото заседание стана ясен обратът по казуса- държавата се отказа от участие в сделката за активите на ЧЕЗ в България, след като първоначално правителството заяви готовност държавата да се включи. Тогава финансовият министър Владислав Горанов обясни, че държавно участие в сделката би било нецелесъобразно. Премиерът Бойко Борисов не присъства на заседанието, както настояха от опозицията. Главният прокурор Сотир Цацаров заяви, че няма досъдебни производства и преписки срещу Гинка и Славчо Върбакови, както и срещу „Инерком“.  На 12 април председателят на Временната комисия за ЧЕЗ Жельо Бойчев отчете резултатите от работата й до момента. На 18 април по предложение Жельо Бойчев парламентът удължи срока на работата й до 10 май. \r\nБиляна ИВАНОВА", "date": "2018.05.10", "title": "Комисията за ЧЕЗ прие доклада за дейността си, предстои разглеждането му в пленарна зала"}
{"url": "http://www.focus-news.net/news/2018/05/10/2520240/sergey-lavrov-izlizaneto-na-sasht-ot-sdelkata-s-iran-zaplashva-da-destabilizira-blizkiya-iztok.html", "text": "Излизането на Вашингтон от сделката за ядрената програма на Техеран заплашва да дестабилизира Близкия Изток. Това заяви в четвъртък министърът на външните работи на Русия Сергей Лавров след края на преговорите с германския си колега Хайко Маас, предава руската агенция ТАСС.\r\nРусия смята за важно, това че участниците в ядрената сделка с Иран оперативно са изработили мерки за съхраняването на Съвместния всеобхватен план за действие (СВПД) по иранската ядрена програма.\r\n„Специално внимание отделихме на ситуацията, която се разви след заявлението на САЩ за излизането от СВПД за иранската ядрена програма“, отбеляза Лавров. „Смятаме за важно, това че всички останали участници в този план успяха оперативно да оценят създалата се ситуация, да проведат необходимите консултации и да изработят мерки, които биха позволили да се съхрани този важен документ – най-важният за регионалната стабилност и за подкрепата на режима на неразпространение на оръжия за масово унищожение. Разбрахме се да проведем съответстващите контакти с нашите германски колеги“.\r\nТой обясни също, че отмяната на санкциите по отношение на Иран от страна на Съвета за сигурност на ООН не подлежи на преразглеждане. „Що се касае до едностранните санкции на САЩ, тук не можем да направим нищо. Но нещата стоят по друг начин що се касае до отмяната на санкциите, които бяха въведени от СС на ООН. Тази отмяна не подлежи на преразглеждане“, заяви Лавров.\r\nСпоред неговите думи, Русия е оценила положително сдържаната реакция на иранското ръководство във връзка с решението на американския президент Доналд Тръмп. „Ние оценяваме премерената реакция на ръководството на Иран за това решение (за излизането на САЩ от СВПД), защото трябва да се оценят всички последствия от този ход на Вашингтон. Тук прибързаността би била, навярно, непродуктивна“, подчерта руският министър.\r\nТой подчерта, че Русия ще направи усилия санкциите на САЩ срещу Техеран да не разрушат ядрената сделка и да не се прилагат по отношение на партньорите на Иран.\r\nЛавров съобщи също, че Русия смята ескалацията на напрежението между Иран и Израел за много притеснителна тенденция. Всички въпроси трябва да се решават чрез диалог, заяви дипломатът.\r\n„Нееднократно ние сме подчертавали необходимостта да се избягват всякакви взаимопровокиращи действия и пред иранското и пред израелското ръководство, включително на вчерашната среща на президента Путин и Нетаняху“.\r\nПревод и редакция:", "date": "2018.05.10", "title": "Сергей Лавров: Излизането на САЩ от сделката с Иран заплашва да дестабилизира Близкия Изток"}
{"url": "http://www.focus-news.net/news/2018/05/10/2520251/dobrich-po-povod-denya-na-sv-sv-kiril-i-metodiy-prevantivno-informatsionniyat-tsentar-po-narkotichni-veshtestva-kam-obshtinata-provede-konkurs-za-ese-na-tema-moyata-lyubima-kniga.html", "text": "По повод Деня на св. св. Кирил и Методий Превантивно-информационният център по наркотични вещества към Община град Добрич проведе конкурс за есе на тема „Моята любима книга“. Това съобщиха от Общината. Целта на проявата бе да провокира у децата интерес към активизиране на духовния живот, към изкуството и литературата. В конкурса взеха участие ученици от ЕГ „Гео Милев“, СУ „Св. Св. Кирил и Методий“ и ЧПГТП „Райко Цончев“. Класирането бе извършено от комисия с председател д-р Кремена Митева – гл. уредник на РИМ и членове: Магдалена Трифонова – уредник в РИМ и Петранка Божкова – журналист в радио „Варна“ и поетеса. \r\nНа първо място е класирана Снежана Тодорова Стоянова – 10 клас в СУ „Св. Св Кирил И Методий“ с есе „Моята любима книга и как случайните срещи са най-сладки“. Второто място заема Инна Светлинова Куцарова 10 клас в ЕГ „Гео Милев“ с творбата си „Най-мрачните места в ада са запазени за тези, които остават безразлични във време на духовна криза“. Третото място е за Стефани Павлова Маринова от 11 клас в ЧПГТП „Райко Цончев“ с есето си „Моята любима книга“. \r\nПоощрителни награди получават Александър Миленов Манев от 10 В клас от ЕГ „Гео Милев“, Диана Красимирова Гашкова от 10 клас в ЕГ „Гео Милев“ и Юлияна Ивелинова Стоянова от 10 клас в ЕГ „Гео Милев“. \r\nПобедителите в конкурса ще бъдат наградени с грамоти и книги от кметския екип на 11 май – Деня на Св. Св. Кирил и Методий.", "date": "2018.05.10", "title": "Добрич:  По повод Деня на св. св. Кирил и Методий Превантивно-информационният център по наркотични вещества към Общината проведе конкурс за есе на тема „Моята любима книга“"}
{"url": "http://www.focus-news.net/news/2018/05/10/2520252/plovdiv-16-godishno-momche-e-prostrelyano-v-shiyata-pri-igra-s-vazdushna-pushka-v-s-chalakovi.html", "text": "16-годишно момче е простреляно в шията при игра с въздушна пушка в село Чалъкови. Това съобщиха от ОДМВР-Пловдив. Около 20.30 часа на 9 май, в районното управление в Раковски постъпил сигнал, че 16-годишен e прострелял по невнимание свой връстник в областта на шията. Раненият тийнейджър е транспортиран  в пловдивска болница за оказване на спешна медицинска помощ. В хода на проверката е установено, че оръжието е негова собственост, но няма подадено писмено уведомление в полицията. За случая е уведомен дежурен районен прокурор. Образувано е досъдебно производство и работата продължава разследващ полицай.", "date": "2018.05.10", "title": "Пловдив: 16-годишно момче е простреляно в шията при игра с въздушна пушка в с. Чалъкови"}
{"url": "http://www.focus-news.net/news/2018/05/10/2520253/burgas-ekzotichnata-i-nepoznata-afrikanska-kultura-zavladyava-sledvashtite-dni-grada.html", "text": "Екзотичната и непозната африканска култура завладява следващите дни Бургас. Фестивалът \"Дни на Африка\" включва уъркшопи по джембе и африкански танци, концерт, базар и африканско парти. Това посочиха в Община Бургас музикантът Сами Кояте и танцьорките Яма Ндионе и Фату Диало, които пристигнаха директно от Африка за да представят в морския град бита и културата на Гвинея и Сенегал. Гостите бяха придружавани от Петя Стойкова - ръководител на танцова компания \"Дюн\" и инициатор на събитието, съобщиха от пресцентъра на Общината. \"Благодарим за съдействието на Община Бургас и възможността да осъществим този фестивал\", заявиха те. Гостите са за първи път в България и са много впечатлени от Бургас\", сподели Петя Стойкова по време на срещата.\r\nСами Кояте е от Гвинея, от племето грийо, което е с дълбоки музикантски традиции. Той също е много добър певец и музикант, който свири на балафон, джембе и перкусионни инструменти. Освен това е работил и като модел. Учил е 4 години в Англия и е работил в Швейцария. Момичетата са от племето лебу в Сенегал и са танцьорки на традиционния за там танц саба\", представи гостите от Африка Петя Стойкова.\r\nОбразователните ателиета по перкусии и африкански танц ще се проведат в залата на Младежкия културен център на 10, 14 и 15 май от 18.00 до 21.30 часа.\r\nАтрактивните участници ще изнесат уъркшоп на открито по джембе /вид тарамбука/ и африканския танц саба още утре, 11 май, от 18.30  в Морската градина на Бургас.\r\nГости на фестивала ще бъдат още: Рейчъл Накато, Айвън Туино и Мугиша Франк - танцьори и преподаватели от Уганда, Мария Косса - преподавател по Африкански танци и основател на Сдружение \"Културовеци\" - София и перкусионистът Асен Хайдутов.\r\nВ неделя /13 май/ от 18.30 часа е началото на концерта, който ще се проведе на открита сцена \"Охлюва\". В него ще се включат танцова компания DAMBALLAH от Сенегал, Сами Кояте от Гвинея, танцова школа \"Дюн\" /България, Бургас/ , Асен Хайдутов /България, Бургас/ и Мария Косса /България, София/. Освен много песни и танци като част от концерта ще има джем сешън с перкусии, в който ще бъдат включени и зрителите и афро работилница за деца и плетене на традиционните за Африка плитки.\r\nФестивалът \"Дни на Африка в Бургас\" ще завърши на 16 май /сряда/ с голямо парти от 18.30 часа в двора на Експозиционен център \"Флора\" с базар на автентични африкански продукти като традиционни дрехи, чанти, бижута дискове с африканска музика и др.\r\nСъбитието се организира от Сдружение \"Танц БГ\"- танцова компания \"ДЮН\"- Бургас с финансовата подкрепа на  Община Бургас по Програма за съфинансиране на културни проекти и Програма \"Мобилност\" на Национален фонд \"Култура\".", "date": "2018.05.10", "title": "Бургас: Екзотичната и непозната африканска култура завладява следващите дни града"}
{"url": "http://www.focus-news.net/news/2018/05/10/2520254/plovdiv-politsai-zadarzhaha-35-godishen-mazh-strelyal-vav-vazduha-s-gazov-pistolet-pri-fizicheska-samorazprava.html", "text": "35-годишен мъж е произвел изстрели с газов пистолет във въздуха, при последвалата проверка у него са открити наркотични вещества. Това съобщиха от ОДМВР-Пловдив. Минути преди 22.00 часа във на 8 май, екип на Второ-РУ се отзовал на съобщение, че в подлез на Централна гара служители на жандармерията се намесили и предотвратили разрастването на физическата саморазправа между двама мъже. Според информацията, единият от тях бил произвел изстрели във въздуха с газов пистолет, без да има пострадали. Установена  е самоличността им – криминално проявени 37-годишен жител на старозагорско село и 35-годишен пловдивчанин. Стрелецът бил по-младият, който е отведен в районното управление и при последвал обиск от него е иззето пакетче хероин. По случая е образувано бързо производство под наблюдението на районната прокуратура. Предстои на извършителя да бъде повдигнато обвинение за престъпление по чл. 354а от НК.", "date": "2018.05.10", "title": "Пловдив: Полицаи задържаха 35-годишен мъж, стрелял във въздуха с газов пистолет при физическа саморазправа"}
{"url": "http://www.focus-news.net/news/2018/05/10/2520241/angela-merkel-evropa-poveche-ne-mozhe-da-razchita-na-sasht-da-ya-zashtitava.html", "text": "Европа повече не може да разчита на САЩ да я защитава, заяви германският канцлер Ангела Меркел, като призова Европейския съюз да поеме съдбата си в собствените си ръце, предава AFP.\r\n„Вече положението не е такова, че САЩ просто да ни защитава и Европа трябва да поеме съдбата си в собствените си ръце, това е задача за бъдещето“, заяви Меркел, след като американският президент Доналд Тръмп обяви, че САЩ излизат от ядрената сделка с Иран.\r\nПревод и редакция:", "date": "2018.05.10", "title": "Ангела Меркел: Европа повече не може да разчита на САЩ да я защитава"}
{"url": "http://www.focus-news.net/news/2018/05/10/2520256/60-dushi-pregledani-prez-parviya-den-na-skriningovata-programa-na-stolichna-obshtina.html", "text": "60 души са преминали профилактични прегледи на белите дробове още през първия ден на кампанията за скринингово изследване на дихателната система, организирана от Столичната община и Сдружение “Национална асоциация за профилактика на белодробните болести“ (НАПББ). Това съобщиха от Общината.\r\nИзследванията се извършват от лекар специалист по пневмология и фтизиатрия с мобилен флурограф, собственост на общинската Втора МБАЛ. Предварителни записвания за бедплатните прегледи се правят на тел.: 0700 10 126. Изследването е доброволно, а целта е ранна диагностика и превенция на белодробни заболявания, които могат да бъдат излекувани. \r\nОрганизаторите предвиждат на ден да бъдат преглеждани по около 35 души, но заради голямото търсене днес през скрининга са преминали 60 столичани. Част от пациентите са били насочени да направят допълнителни изследвания, а 4 души веднага са били хоспитализирани, уточни д-р Моника Чеуз, директор на дирекция \"Здравеопазване\" на Столична община. \r\nПровеждането на скринингови изследвания е изключително важно за ранната диагностика на заболяванията. Столична община има и други програми за скринингови изследвания на злокачествени заболявания като рак на млечната жлеза и рак на простата с цел превенция.", "date": "2018.05.10", "title": "60 души прегледани през първия ден на скрининговата програма на Столична община"}
{"url": "http://www.focus-news.net/news/2018/05/10/2520258/pernik-uchilishtata-v-obshtinata-shte-se-vklyuchat-v-initsiativata-rozite-na-balgariya.html", "text": "Училищата в община Перник ще се включат в инициативата \"Розите на България\". Мащабното събитие ще бъде утре - в деня на Светите братя Кирил и Методий – 11 май. Българи в над 40 точки по света ще заиграят единно хоро в един и същи ден. Това съобщиха от Община Перник.\r\nИнициативата се организира от Министерството на образованието и науката, съвместно с българските общности зад граница и в партньорство с Министерството на културата и Държавната агенция за българите в чужбина.\r\nВ 10.30 часа пред сградата на Младежкия дом в Мошино ще извият кръшно хоро ученици от четири училища – ПГТС „Йордан Миланов“, ТПГ „Мария Кюри“, ГПЧЕ „Симеон Радев“ и СУ „Олимпиец“. \r\nВ кампанията ще участват и всички училища на територията на общината, чиито ученици ще се хванат за ръце . Дворът на ОУ „Св. Иван Рилски и ПМГ „Христо Смирненски“ ще бъде огласен точно в 12.30 часа. \r\n„Убедени сме, че на 11 май ние, българите, можем да покажем своя патриотичен дух и единство по целия свят, да предизвикаме все повече хора да мислят, да преживяват и да обичат България“, споделят организаторите.", "date": "2018.05.10", "title": "Перник: Училищата в общината ще се включат в инициативата \"Розите на България\""}
{"url": "http://www.focus-news.net/news/2018/05/10/2520257/ministar-valentin-radev-osiguryavaneto-na-neobhodimite-usloviya-na-trud-za-sluzhitelite-na-mvr-e-sred-vodeshtite-prioriteti-na-rakovodstvoto.html", "text": "Осигуряването на необходимите условия на труд за служителите на МВР е сред водещите приоритети на ръководството. Това заяви министърът на вътрешните работи Валентин Радев по време на семинар, организиран с помощта на Фондация \"Ханс Зайдел\", на тема „Икономически и организационни аспекти на управлението на собствеността и обществените поръчки в МВР“, съобщиха от пресцентъра на МВР. Семинарът се провежда днес в Боровец. В него участват ръководството на  Дирекция \"Управление на собствеността и социални дейности\" и  служители от цялата страна, които работят по това  направление. В дискусиите по планиране и управление но разходите, централни доставки в МВР - проблеми и пътища за решаване, управление на собствеността, управление на обществените поръчки се включи и министърът на вътрешните работи Валентин Радев.  Той подчерта, че една от водещите задачи на ръководството на МВР е обезпечаването на служителите на ведомството, които са и негов най-ценен капитал. За да искаме от тях повече отдаденост и резултатност, трябва да им осигурим необходимите условия за труд - униформи, техника, боеприпаси, предпазни средства, а включително и условия в почивните бази.", "date": "2018.05.10", "title": "Министър Валентин Радев: Осигуряването на необходимите условия на труд за служителите на МВР е сред водещите приоритети на ръководството"}
{"url": "http://www.focus-news.net/news/2018/05/10/2520259/mvr-stolichni-politsai-zadarzhaha-mazh-prokarval-v-obrashtenie-falshiva-valuta.html", "text": "Столични полицаи задържаха мъж, прокарвал в обръщение фалшива валута. Това съобщиха от пресцентъра на МВР. Работата по разследване на случая започнала през миналата година след получени сигнали за мъж, прокарвал в обръщение фалшиви банкноти евро. При полицейските действия е установено, че той няколко пъти е пазарувал в различни търговски обекти с фалшиви евро. В хода на проведените оперативно-издирвателни действия служителите от СДВР влезли в следите и задържали криминално проявения П.Н./55г./, от София. След доклад на събраните материали в Софийска градска прокуратура, на П.Н. е повдигнато обвинение по чл. 244, ал. 1 от НК и му е наложена мярка за неотклонение „парична гаранция“ в размер на 1 000 лв. Работа по документиране на цялостната му престъпна дейност продължава.", "date": "2018.05.10", "title": "МВР: Столични полицаи задържаха мъж, прокарвал в обръщение фалшива валута"}
{"url": "http://www.focus-news.net/news/2018/05/10/2520262/samo-balkantsi-mogat-da-napravyat-tova-v-sredata-na-park-v-berlin-se-pekat-agneta-frapiranite-grazhdani-sa-povikali-politsiyata-i-pozharnata.html", "text": "Посетителите на берлинския парк Фридрихщайн са повикали полиция и пожарникари заради група мъже от Босна и Херцеговина, които са пекли агнета на шиш за Гергьовден, предава скопският телевизионен канал „Сител“.\r\nКакто се съобщава, \"веселата компания\" е въртяла 12 агнета на импровизирани вретена.\r\n\"Имаха и акумулатори, въглените бяха разпръснати по земята, а когато попитахме защо го правят, те заявиха, че празнуват Гергьовден, както и всяка година\", съобщи берлинската полиция на страницата си във „Фейсбук“ и потвърди, че става дума за група мъже от БиХ.\r\nТе трябваше да разглобяват импровизираните вретена и са получили предупреждение от пожарникарите.\r\nКакто се съобщава, полицията не е предявила никакви инциденти, а групата е показала „добро сътрудничество\".\r\nПревод и редакция:", "date": "2018.05.10", "title": "Само балканци могат да направят това: В средата на парк в Берлин се пекат агнета, фрапираните граждани са повикали полицията и пожарната"}
{"url": "http://www.focus-news.net/news/2018/05/10/2520261/pernik-za-shesta-poredna-godini-mladezhite-ot-konsultativniya-savet-za-mladezhka-politika-kam-kmeta-na-obshtinata-organizirat-konkursa-uchitelyat-koyto-me-vdahnovyava.html", "text": "За шеста поредна години младежите от Консултативния съвет за младежка политика към Кмета на Община Перник организират конкурса „Учителят, който ме вдъхновява”. В продължение на месец ученици от основните и средните училища на територията на общината имат възможността да номинират своите вдъхновяващи учители, чрез специално създадената за тази цел интернет платформа: https://docs.google.com/…/1MHnzDGqZqo4JissBJk6MND…/viewform.\r\nВ традиционния вече конкурс учениците отличават своите любими преподаватели и засвидетелстват своята благодарност и уважение към тях. Провеждането му дава възможност гласът на младите да бъде чут – кои часове посещават с интерес и кои са учителите, които ги вдъхновяват да търсят нови знания.\r\nПраво да номинират учителите, които ги вдъхновяват, имат само ученици от основните и средни училища на територията на община Перник. В специално създадената интернет платформа всеки ученик може да номинира не повече от 3-ма преподаватели. Задължително посочва име, училище и предмет, по който преподава учителят/учителите, както и кратка мотивация за неговото/тяхното номиниране. Посочва трите си имена, училището, в което учи, телефон и имейл за връзка. Краен срок за гласуване – 27 май 2018 г.\r\nПо традиция в средата на месец юни учителят с най-много номинации ще получи приза „Вдъхновяващ учител на 2018 г.”, а един от всички гласували ученици, изтеглен на лотариен принцип, ще получи таблет, осигурен от Община Перник.\r\nИнициативата е част от Общинския годишен план за младежта 2018 и от Годишния план на Консултативния съвет за младежка политика към Кмета на община Перник.\r\nПовече информация за конкурса „Учителят, който ме вдъхновява 2018”, както и платформата за гласуване можете да намерите на сайта на КСМП: www.ksmp-pernik.com, както и на фейсбук страниците Консултативен съвет за младежка политика и Перник на младите.", "date": "2018.05.10", "title": "Перник: За шеста поредна години младежите от Консултативния съвет за младежка политика към кмета на Общината организират конкурса „Учителят, който ме вдъхновява”"}
{"url": "http://www.focus-news.net/news/2018/05/10/2520263/api-vremenno-dvizhenieto-po-pat-i-4-sevlievo-veliko-tarnovo-se-osashtestvyava-v-ednata-lenta-poradi-ptp.html", "text": "Временно движението по път I-4 Севлиево - Велико Търново се осъществява в едната лента поради ПТП. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.10", "title": "АПИ: Временно движението по път I-4 Севлиево - Велико Търново се осъществява в едната лента поради ПТП"}
{"url": "http://www.focus-news.net/news/2018/05/10/2520264/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще насочим вниманието ви към предстоящите Майски културни празници в града. От 15 до 27 май Асеновград се превръща в сцена на изкуствата и ще докаже за пореден път, че е град с история, традиции и бъдеще. Богатата културна програма, подготвена от Общината, включва концерти, изложби, театрални постановки, кинопрожекции и много други мероприятия, като кулминацията на тържествата е на 27 май, когато Асеновград чества своя празник. Дългият майски културен афиш ще ни представи Даниела Костова, главен експерт в отдел „Култура“ на Общината.\r\nМестната комисия за борба с противообществените прояви на малолетните и непълнолетните към Община Асеновград съвместно с Градската библиотека „Паисий Хилендарски” организират поредна детска академия „Шарена ваканция” за ученици в периода от юли до  септември.  Детската академия е насочена към деца от 7- до 13-годишна възраст и е напълно безплатна. Тя включва плуване, колоездене, лека атлетика, приложни изкуства и много други занимания, като всяко дете може да избере до две дейности. Повече за това как лятната ваканция ще бъде по-разнообразна и по-полезна за учениците ще ни разкаже Божидар Носиков, секретар на Местната комисия за борба с противообществените прояви на малолетните и непълнолетните в Асеновград.\r\nТретият пореден поход „Асеновградски върхове и пътеки” ще се проведе на 9 и 10 юни. Маршрутът минава през едни от най-красивите панорамни пътеки и параклиси, също през биосферен резерват „Червената стена“, като се планува и палатков лагер в района до хижа „Марциганица“. Подробна информация за похода и конкретния маршрут ще ни предостави Благовест Динков от сдружение „Устремени”, което организира събитието.\r\nИ още. За пети пореден път ще се проведе фестивалът на екстремните спортове „Асеновград – град приключение“. Събитието е предназначено за всички парапланеристи, колоездачи, семейства, деца и всякакви други хора обичащи хубава музика, настроение и природа. Фестивалът ще се проведе в дните 30 юни и 1 юли като стартът ще е над село Добростан. За пореден път ще има летене по определен маршрут за парапланеристите, колоездене по маршрут в местността, игри за малки и големи, музика под небето и посрещане на първоюлския изгрев. Повече за екстремния фестивал ще ни разкаже Гергана Толева от клуб „Тангра“, който е организатор на събитието.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.05.10", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/05/10/2520260/zhelyo-boychev-bsp-v-komisiyata-za-chez-ne-otgovorihme-na-vaprosa-koy-i-s-kakvi-sredstva-kupuva-aktivite-na-druzhestvoto-v-balgariya.html", "text": "Не съм удовлетворен от това, че не изпълнихме някои от големите очаквания, които имаше към Комисията, а именно да дадем отговор на въпроса кой по същество и с какви средства купува активите на ЧЕЗ в България. Това каза председателят на Комисията за ЧЕЗ Жельо Бойчев след приемането на доклада за дейността й, предаде репортер на Агенция „Фокус“. „Мога да кажа, че целите й са изпълнени частично. Видя се, че има определени слабости в законодателството и отговорностите на институциите“, посочи той. „Още няма и приключена сделка, но в крайна сметка беше отказана информация на Комисията, което считам за крайно нередно“, заяви Жельо Бойчев. „Не приемам също, че българските специални служби нямат информация относно хода и за това на какъв етап и кои са ангажираните лица с такъв тип сделки“, изтъкна той. „Без отговора на въпроса кой и как финансира сделката за ЧЕЗ не можем да бъдем сигурни и кой е купувачът“, обясни председателят на Комисията. „С оглед на очакванията на българските граждани сме длъжни да съберем максимална информация. В хода на дейността на Комисията тази информация ни беше отказвана, само една банка ни отговори“, поясни той. „Най-вероятно с колегите от БСП ще направим предложение за ясно допълване на Закона за кредитните институции за термина „професионална тайна“. Оказва се, че всички могат да използват тази информация, но Народното събрание не може“, посочи Жельо Бойчев. Попитан кога докладът ще бъде гласуван в зала той уточни: „Не мога да кажа, ние ще го внесем още днес. Дневния ред се определя от председателя на председателски съвет“.\r\nБиляна ИВАНОВА", "date": "2018.05.10", "title": "Жельо Бойчев, БСП: В Комисията за ЧЕЗ не отговорихме на въпроса кой и с какви средства купува активите на дружеството в България"}
{"url": "http://www.focus-news.net/news/2018/05/10/2520266/api-dvizhenieto-po-pat-ii-81-gintsi-prohod-petrohan-se-osashtestvyava-v-edna-lenta-poradi-ptp.html", "text": "Движението по път II-81 Гинци - проход Петрохан се осъществява в една лента поради ПТП. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.10", "title": "АПИ: Движението по път II-81 Гинци - проход Петрохан се осъществява в една лента поради ПТП"}
{"url": "http://www.focus-news.net/news/2018/05/10/2520265/varna-okrazhnata-prokuratura-vav-oblastniya-grad-postigna-osaditelna-prisada-za-upravitel-na-firma-izbegnal-plashtaneto-na-danachni-zadalzheniya-v-osobeno-golemi-razmeri.html", "text": "54-годишният Цветан Цв., който е бил предаден на съд от Окръжната прокуратура във Варна за укрити и неплатени данъчни задължения в особено големи размери – продължавано престъпление по чл. 255, ал.3, във връзка с ал.1, т.2, т.6 и т.7 от Наказателния кодекс, получи осъдителна присъда от състав на Варненския окръжен съд. В съкратено съдебно следствие днес съдът му наложи наказание лишаване от свобода за срок от 2 години, чието изтърпяване е било отложено с 4-годишен изпитателен срок. Това съобщиха от пресцентъра на Апелативна прокуратура - Варна.\r\n54-годишният мъж, който е с висше икономическо образование, избегнал установяването и плащането на данъчни задължения в размер на  68 075 лева, като потвърдил неистина в подадени справки-декларации и съставил и използвал документ с невярно съдържание - дневници за покупки към тях, при представяне на информация пред органите по приходите на ТД НАП във Варна. Така успявал да приспада неследващ се за управляваното от него дружество „Хоумър“ ООД  данъчен кредит в периода от 14 септември 2012 до 14 януари 2013 г. и  от 14 ноември 2013 г. до 14 януари 2014 г. Фирма „Хоумър“ ООД била регистрирана по ЗДДС  през 2012 г. , като подсъдимият притежавал мажоритарен дял.  Дружеството реално не е развивало търговска дейност, не е притежавало собственост, офис, складове, не е наемало работници.\r\nЧрез „Хоумър“ ООД  подсъдимият управител имитирал търговска дейност, която документално оформял чрез изготвяне или използване на  издадени от различни фирми първични и други счетоводни документи – фактури, касови бонове, които да удостоверяват плащането на услуга, дейност или доставка.  Цветан Цв. извършвал счетоводно обслужване срещу заплащане и по устна договорка на различни фирми. Ежемесечно обслужваните от него дружества   представяли фактури  с цел осчетоводяването им. Така успявал да се снабди и разполагал с номера на фактури и съответните стойности, които използвал при изготвянето на дневниците за фиктивните сделки, осчетоводявани от „Хоумър“ ООД .\r\nДелото срещу Цветан Цв. съдържа 17 тома документи, доказващи престъпната му дейност. Присъдата на Варненския окръжен съд подлежи на обжалване и протест пред Апелативния съд.", "date": "2018.05.10", "title": "Варна: Окръжната прокуратура във областния град постигна осъдителна присъда за  управител на фирма, избегнал плащането на данъчни задължения в особено големи размери"}
{"url": "http://www.focus-news.net/news/2018/05/10/2520255/avigdor-liberman-udarihme-pochti-tsyalata-infrastruktura-na-iran-v-siriya.html", "text": "Часове, след като Израел и Иран си размениха баражи от ракети и въздушни удари, министърът на отбраната на еврейската държава Авигдор Либерман заяви в четвъртък, че Силите за отбрана на Израел са поразили почти цялата инфраструктура на Иран в Сирия, пише израелското електронно издание The Jerusalem Post.\r\nВ средата на нощта между сряда и четвъртък Иран изстреля 20 ракети срещу Израел, като четири от тях бяха свалени от \"Железния купол\", а останалите 16 паднаха на сушата на територията на Сирия, припомня изданието.\r\nВС на Израел отговориха с въздушни удари срещу около 50 ирански обекта за военно обучение, обекти и логистика на разузнавателните служби на Корпуса на стражите на ислямската революция, позиции за изстрелване на ракети, летищни позиции и съоръжения за съхранение на оръжия.\r\nЛиберман заяви, че нито един израелски гражданин или част от израелската собственост не е засегната. \"Снощи, Иран се опита да атакува израелската суверенна територия и се провали\", заяви той.\r\nМинистърът на отбраната също заплаши Техеран, че \"ако Иран ни нападне с дъжд [малък брой ракети], ще ги ударим с потоп от въздушни удари\".\r\nТой каза, че Израел \"няма да позволи на Иран да превърне Сирия в база за нападение срещу Израел. Има много радикални ислямисти, но Иран е единственият, който наистина \"прилага своята идеология\" навсякъде в Близкия изток и Африка \".\r\n\"Иран загуби 13 милиарда долара в сирийската гражданска война и продължава да харчи 2 милиарда долара годишно. Иран губи следващото си поколение с усилията си да се разшири \", категоричен е Либерман.\r\nВоенният министър обясни, че Израел няма интерес да завладее части от Сирия и предупреди срещу празненства от израелската страна или нещо, което може да доведе до по-нататъшна ескалация.\r\nОчевидно, опитвайки се да даде сигнал на Иран, че Израел би предпочел да се върне към спокойствието след обмена на атаки, той заяви, че Техеран е този, който иска да изгради нова база и граница за атакуване на Израел - цел, за която смята, че дори и иранците се противопоставят.\r\nПреминавайки се към палестинския въпрос, Либерман беше скептично настроен към всяка мирна стъпка.\r\n\"Мирът в Близкия изток ще дойде с идването на Месията\", смята министърът.\r\nПродължавайки, той заяви, че \"в Близкия Изток няма мир. Който говори за това в този район, е объркан в географията\".\r\nСпоред Либерман, \"Хамас ще се опита да провокира през следващите дни, особено с откриването на посолството на САЩ, но сме готови\", като отбеляза, че Хамас няма интерес за съвместно съществуване или грижа за собствения си народ \"те просто искат да ни унищожат\".\r\nПревод и редакция:", "date": "2018.05.10", "title": "Авигдор Либерман: Ударихме почти цялата инфраструктура на Иран в Сирия"}
{"url": "http://www.focus-news.net/news/2018/05/10/2520268/kitayskata-natsionalna-yadrena-kompaniya-potvardi-interesa-si-kam-proekta-belene.html", "text": "Китайската Национална Ядрена Корпорация (CNNC) потвърди инвестиционния си интерес към проекта АЕЦ „Белене“. Това стана ясно по време на среща на заместник министър-председателя Томислав Дончев и енергийния министър Теменужка Петкова с представители на компанията, съобщиха от Министерството на енергетиката. \r\nОт българска страна беше подчертано, че евентуалната реализация на проекта, ще премине през провеждане на конкурсна процедура за избор на стратегически инвеститор. „Няма да бъдат предоставяни държани гаранции по проекта или сключвани дългосрочни договори за изкупуване на произведената електроенергия“, заяви вицепремиерът Дончев. Китайската страна бе информирана, че доставеното от Атомстройекспорт оборудване се съхранява съгласно инструкциите на заводите-производители. В изпълнение на решение на Народното събрание от март тази година, в момента работна група в Министерството на енергетика анализира възможните варианти за използване на наличното за проекта „Белене“ оборудване по най-добрия начин, обясни министър Петкова. \r\nПредставителите на CNNC потвърдиха намерението си да участват при евентуалното провеждане на процедура за избор на инвеститор във връзка с проекта „Белене“.", "date": "2018.05.10", "title": "Китайската национална ядрена компания потвърди интереса си към проекта „Белене“"}
{"url": "http://www.focus-news.net/news/2018/05/10/2520273/prezidentat-rumen-radev-nuzhdaem-se-ot-dostoyni-primeri-obedinyavashti-obshtestvenata-energiya-v-imeto-na-balgariya.html", "text": "Българското общество трябва да цени и уважава своите ярки личности, а това сте вие – хората, които с много труд, постоянство и целеустременост изграждате своя професионален път, като допринасяте за благоденствието на цялото ни общество. С тези думи президентът Румен Радев се обърна към петимата изтъкнати учени, които бяха удостоени с ордени на церемония днес на „Дондуков“ 2, съобщиха от прессекретариата на държавния глава. \r\nВ Гербовата зала държавният глава отличи акад. проф. д-р Петър Червеняков с орден „Стара планина“ – първа степен, за  постижения в областта на гръдната и сърдечно-съдовата хирургия. Уважаваният хирург е изобретател, внедрил 40 нови оперативни метода, автор на стотици научни публикации, признат преподавател и учен. През дългия си професионален живот е извършил над 30 000 операции и асистенции, консултирал и оперирал пациенти у нас и в чужбина.\r\nПроф. д-р Радослав Гайдарски беше отличен с орден „Св. св. Кирил и Методий“ – огърлие. Изтъкнатият учен е учител на три поколения млади хирурзи, основен преподавател на студенти и специализанти. С орден „Св. Св. Кирил и Методий“ – огърлие, президентът удостои и проф. д-р Темелко Темелков - един от най-уважаваните тясно специализирани коремни хирурзи в България, допринесъл за развитието на Медицинския университет във Варна. \r\nДържавният глава награди и проф. Николай Червенков с орден \"Св. св. Кирил и Методий\" първа степен, за големи заслуги в областта на историческата българистика. Неговата дейност е дала голям тласък за възстановяването и разширяването на контактите между България и българската историческа диаспора в Бесарабия. Проф. Червенков е допринесъл за създаването на държавния университет „Григорий Цамблак“ в Тараклия, на който през 2004 г. е избран за първи ректор. \r\nЗа заслуги в областта на образованието и природните науки с орден „Св. св. Кирил и Методий“ – огърлие, Румен Радев удостои акад. Александър Петров. Откритията на уважавания учен са в основата на множество от съвременните най-високо технологични научни разработки в областта на био-нанотехнологиите, мембранната биофизика и физиката на живата материя.\r\n„Обществото има нужда от достоен пример, който да обединява и канализира нашата енергия в името на просперитета на България“, заяви президентът Румен Радев, като допълни, че именно петимата отличени са поставили обществения интерес на пиедестал и служат за пример на всички ни. \r\nПо думите на държавния глава, петимата носители на високите отличия са доказателство, че България е богата на значими личности и таланти. Зад гърба ви остава уважението и признание на хората, остава отстояването на българската идентичност и постижения във важни за човечеството области, заяви президентът. Румен Радев допълни, че прогресът на обществото се дължи на хората с новаторски дух, неизчерпаема енергия, които имат дръзновението смелостта да разчупят всякакви стереотипи и догми, въвеждайки прогресивни форми на професионална дейност.\r\nОт името на наградените Радослав Гайдарски благодари за отличията. Професорът изрази надежда младите хора на България да остават да работят в родината си и благодари на екипите, с които отличените са работили през годините и са постигнали високите си резултати.", "date": "2018.05.10", "title": "Президентът Румен Радев: Нуждаем се от достойни примери, обединяващи обществената енергия в името на България"}
{"url": "http://www.focus-news.net/news/2018/05/10/2520267/pazardzhik-damtn-e-izvarshila-nad-90-proverki-na-yazoviri-na-teritoriyata-na-oblastta-ot-nachaloto-na-2017-g.html", "text": "От началото на 2017 г. Държавната агенция за метрологичен и технически надзор (ДАМТН) е извършила 92 проверки на язовири на територията на област Пазарджик, съвместно с Комисията за обследвания на техническото и експлоатационното състояние на язовирните стени. Това стана ясно на днешната среща между председателя на агенцията Петър Горновски и областния управител на Пазарджик Стефан Мирев, съобщиха от пресцентъра на ДАМТН. На нея присъстваха и главният директор на главна дирекция „Надзор на язовирните стени и съоръженията към тях“ Мима Чалева и началникът на регионален отдел „Южна Централна България“ на дирекцията ген. Йордан Кюмюрджиев. \r\nОбщият брой на водоемите в областта е 97, като към този момент резултатите от проверките показват, че водоемите са в добро техническо състояние, стана ясно по време на срещата. Направените предписания са 82, голям брой, от които са по техническата документация на водните обекти. Язовирите имат достатъчно свободен обем, който да поеме и водите от предстоящите пролетни дъждове и топене на снегове от високите планински части. Като акцент към областната управа бе поставен и проблемът с язовирите с неизяснена собственост, както и тези с повече от една техническа неизправност, за които трябва да бъдат взети необходимите мерки.\r\nВ хода на срещата бяха обсъдени и предстоящите промени в Закона за водите, които са внесени в Народното събрание. Стефан Мирев информира, че ще бъде инициирана среща с всички кметове от област Пазарджик за проблемите с язовирите. На нея ще бъдат обсъдени стопанисването на общинските водоеми, както и възможността за прехвърлянето им към новото предприятие „Управление и стопанисване на язовири“, което предстои да бъде създадено.", "date": "2018.05.10", "title": "Пазарджик: ДАМТН e извършила над 90 проверки на язовири на територията на областта от началото на 2017 г."}
{"url": "http://www.focus-news.net/news/2018/05/10/2520271/varna-bezplatni-genetichni-izsledvaniya-za-neponosimost-kam-gluten-shte-se-provedat-v-umbal-sv-marina.html", "text": "По повод 16 май - Световен ден на целиакията, Лабораторията по медицинска генетика към УМБАЛ \"Св. Марина\" - Варна организира безплатни генетични изследвания за непоносимост към глутен. Това съобщиха от Медицински университет - Варна. Тестовете ще се проведат на 16 и 17 май в кабинет 260, ет.2 в УМБАЛ „Св. Марина“, като селективно ще бъдат насочвани подходящи за изследването лица. Всички желаещи трябва предварително да запишат час на телефон: 052/978649 или 0893636364. Повече информация може да получите на 14 и 15 май на посочените телефони.\r\nЦелиакията е хронично имуно-медиирано социално значимо заболяване, което засяга основно тънкото черво на пациента и се проявява при генетично предразположени индивиди. Честотата в европейските популации е 1% (10 на всеки 1000души население). Състоянието се характеризира с непоносимост към белтъка глутен, който се съдържа в пшеницата, ръжта, ечемика и овеса.  Единственото ефективно лечение е спазване на безглутенова диета. \r\nБезплатните генетични изследвания са насочени към пациенти, които имат доказана или клинично проявена целиакия или към пациенти, които имат диагностициран член на семейството - роднина от I степен (брат-сестра, родител-дете).", "date": "2018.05.10", "title": "Варна: Безплатни генетични изследвания за непоносимост към глутен ще се проведат в УМБАЛ „Св. Марина“"}
{"url": "http://www.focus-news.net/news/2018/05/10/2520270/kristiyan-madzhurov-unss-nad-7-hilyadi-studenti-se-ochakva-da-preminat-prez-shtandovete-na-kariera-2018.html", "text": "Над 7 хиляди студенти се очаква да преминат през щандовете на „Кариера 2018“, която се провежда в УНСС. Това съобщи за Радио „Фокус“ Кристиян Маджуров, председател на Студентския съвет в университета. Той поясни, че инициативата цели да намери по-бързо работа на студентите от София и страната. „На територията на университета са повече от 40 компании“, каза Маджуров и поясни, че в рамките на “Кариера 2018“  са предвидени презентации и workshops на топ компании от почти всички сектори. „Има полза от това. Нашата цел е да мотивираме младите хора да не търсят работа извън страната, а веднага, след като завършват образование, да започнат работа тук. Точно затова сме позиционирали деня през пролетта, за да може студентите през лятото да започнат стажове или работа в различни компании“, коментира председателят на Студентския съвет. Той изрази надежда интересът към инициативата да се повишава. „Спрямо миналата година има повече компании така че се надявам с всяка изминала година интересът да расте“, подчерта Кристиян Маджуров и допълни, че oбразованието в УНСС е адекватно към това, което изисква бизнесът. „Студенският съвет среща изключителната подкрепа за тази и други инициативи от ректорското ръководство на университета“, каза още Маджуров.", "date": "2018.05.10", "title": "Кристиян Маджуров, УНСС: Над 7 хиляди студенти се очаква да преминат през щандовете на „Кариера 2018“"}
{"url": "http://www.focus-news.net/news/2018/05/10/2520272/hayko-maas-nyama-reshenie-na-golemite-krizi-bez-uchastieto-rusiya.html", "text": "Министърът на външните работи на ФРГ Хайко Маас, който пристигна на първо по рода си посещение в Руската федерация, подчерта важността на Москва в разрешаването на глобалните конфликти, пише берлинският вестник Der Tagesspiegel.\r\n„Няма да намерим решение на големите кризи в днешно време – от Сирия до Източна Украйна, без участието на Русия“, подчерта първият дипломат на Берлин, като същевременно допълни, че в „подобни сложни времена“ трябва да бъде търсен директен диалог. Това се отнася както за международните проблеми, така и за напрегнатите „в множество различни нюанси“ германско-руски отношения, заяви още Маас. Ето защо в Москва външният министър на ФРГ иска да „насърчи този диалог и конструктивен принос от Москва\".Тереза Герова", "date": "2018.05.10", "title": "Хайко Маас: Няма решение на големите кризи без участието Русия"}
{"url": "http://www.focus-news.net/news/2018/05/10/2520269/nina-stavreva-kmet-na-obshtina-kavarna-biznesat-tryabva-da-ima-yasni-pravila-koito-da-sa-izvestni-dostatachno-rano-i-da-ne-se-promenyat-vseki-den.html", "text": "Бизнесът трябва да има ясни правила, които да са известни достатъчно рано и да не се променят всеки ден. Това каза в интервю за Радио „Фокус“ – Варна кметът на Община Каварна Нина Ставрева. „Свидетели сме на много промени, които българският бизнес трябваше да прави с промени на различни закони и наредби, инвестираше, малко след това съответният нормативен акт се променя и трябва да инвестират в нещо различно още преди да са успели да покрият разходите по предишните изисквания. Това не е нормално, трябва да има ясни правила, които да са известни достатъчно рано и да не се променят всеки ден“, отбеляза Нина Ставрева. Тя допълни, че времето ще покаже дали реално властите в големите градове ще успеят да осигурят тишина след 23.00 часа. „Съмнявам се, особено за големи и денонощно живи градове, като София, Варна и Бургас през лятото, например“, каза още Нина Ставрева. Кметът посочи, че в Каварна през летния сезон не са постъпвали оплаквания от туристи, но е имало сигнали от жители на града заради шум, който се възпроизвежда от туристи. „Реагираме адекватно, но действително това е много деликатна тема, която ако има широко обсъждане с всички заинтересовани страни – представители на законодателната власт, местните власти и туристическия бранш, могат да бъдат изчистени всички тези детайли и смущаващи текстове“, подчерта Нина Ставрева.\r\nМарияна ВАЛЕНТИНОВА", "date": "2018.05.10", "title": "Нина Ставрева, кмет на Община Каварна: Бизнесът трябва да има ясни правила, които да са известни достатъчно рано и да не се променят всеки ден"}
{"url": "http://www.focus-news.net/news/2018/05/10/2520275/api-vremenno-dvizhenieto-pri-km-59-na-am-struma-se-osashtestvyava-v-aktivnata-i-avariynata-lenta-v-posoka-blagoevgrad-poradi-ptp.html", "text": "Временно движението при км 59 на АМ \"Струма\" се осъществява в активната и аварийната лента в посока Благоевград поради ПТП. Това съобщиха от пресцентъра на Агенция \"Пътна инфраструктура (АПИ).", "date": "2018.05.10", "title": "АПИ: Временно движението при км 59 на АМ \"Струма\" се осъществява в активната и аварийната лента в посока Благоевград поради ПТП"}
{"url": "http://www.focus-news.net/news/2018/05/10/2520274/blagoevgrad-ministarat-na-turizma-nikolina-angelkova-shte-uchastva-v-predstavyaneto-na-proekta-za-razvitie-na-7-balneo-i-spa-destinatsii-na-balgariya-v-sandanski.html", "text": "Министърът на туризма Николина Ангелкова ще участва утре, 11 май, в Сандански, в представянето на проекта за развитие на 7 балнео и СПА дестинации на България. Това съобщиха от пресцентъра на Министерство на туризма. Разработването им е проект на Министерството на туризма и е част от стратегията за  утвърждаване на България като направление за целогодишен туризъм. В Сандански ще бъде и първата от серия кръгли маси, на която балнео и СПА дестинациите ще бъдат обсъдени с бранша и местната власт. Там ще се проведе и дискусия по Югозападната балнео- и СПА дестинация. Целта на проекта е да бъде предоставена цялостна туристическа услуга и да фокусира внимание към възможностите на България да предлага висококачествен СПА и уелнес туризъм.", "date": "2018.05.10", "title": "Благоевград: Министърът на туризма Николина Ангелкова ще участва в представянето на проекта за развитие на 7 балнео и СПА дестинации на България в Сандански"}
{"url": "http://www.focus-news.net/news/2018/05/10/2520277/sport-kayl-edmand-stigna-do-chetvartfinalite-v-madrid.html", "text": "Кайл Едмънд победи осмия поставен в схемата на „Мастърс“ турнира в Мадрид Давид Гофен с 6:3, 6:3. Така британецът стигна до първия четвъртфинал на „Мастърс“ в кариерата си. В понеделник Едмънд официално ще дебютира в „Топ 20“. За него това е втора победа над тенисист от първата десетка в кариерата му.\r\nВ Мадрид британецът елиминира и двукратният носител на трофея и бивш № 1 в света Новак Джокович. Следващият му съперник ще бъде един от канадците Денис Шаповалов или Милош Раонич, който отстрани Григор Димитров.", "date": "2018.05.10", "title": "Спорт: Кайл Едмънд стигна до четвъртфиналите в Мадрид"}
{"url": "http://www.focus-news.net/news/2018/05/10/2520281/kyustendil-lek-avtomobil-e-samokatastrofiral-na-avtomagistrala-struma-nyama-postradali.html", "text": "Водач на лек автомобил е самокатастрофирал на автомагистрала „Струма”, няма пострадали. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите й водачът се е ударил в мантинелата, в резултат на което автомобилът се е преобърнал. При инцидента няма пострадали. Произшествието се обслужва. Движението се извършва с повишено внимание.\r\nВенцеслав ИЛЧЕВ", "date": "2018.05.10", "title": "Кюстендил: Лек автомобил е самокатастрофирал на автомагистрала „Струма”, няма пострадали"}
{"url": "http://www.focus-news.net/news/2018/05/10/2520282/sofiya-prezidentat-rumen-radev-shte-udostoi-poslanika-na-republika-koreya-u-nas-shin-bu-nam-s-orden-stara-planina-parva-stepen.html", "text": "На 11 май, от 11.00 ч. в Гербовата зала на „Дондуков“ 2 президентът Румен Радев ще удостои посланика на Република Корея у нас Шин Бу-нам с орден „Стара планина“ – първа степен. Това съобщиха от прессекретариата на държавния глава.\r\nВисокото държавно отличие се връчва за изключителните заслуги на дипломата за развитието на двустранните отношения между България и Република Корея и във връзка с успешното приключване на неговия мандат като посланик в София.", "date": "2018.05.10", "title": "София: Президентът Румен Радев ще удостои посланика на Република Корея у нас Шин Бу-нам с орден „Стара планина“ – първа степен"}
{"url": "http://www.focus-news.net/news/2018/05/10/2520279/gabrovo-zhena-e-postradala-pri-katastrofata-na-glaven-pat-sevlievo-veliko-tarnovo.html", "text": "Жена е пострадала при инцидента на главен път Севлиево – Велико Търново. Това съобщи за Радио „Фокус“ – Велико Търново Първолета Драгнева, говорител на Областна дирекция на МВР – Габрово. Катастрофата е станала около 15.00 часа, в района на местността Функата край Севлиево. Ударили са се два насрещно движещи се леки автомобила. „Пострадала е една жена, която е пътувала в едната кола. Тя е с фрактура на ръката. Двамата водачи са на преглед в болницата и към момента няма данни да имат сериозни наранявания. Всички участници в инцидента са ползвали предпазни колани. Шофьорите са тествани за употреба на алкохол и пробите са отрицателни“, обясни Първолета Драгнева. Тя уточни и, че до около 15 минути полицейските служители ще приключат с огледа и движението ще бъде напълно възстановено.\r\nЛуиза ТРАНЧЕВА", "date": "2018.05.10", "title": "Габрово: Жена е пострадала при катастрофата на главен път Севлиево – Велико Търново"}
{"url": "http://www.focus-news.net/news/2018/05/10/2520278/premierat-boyko-borisov-i-kantslerat-na-germaniya-angela-merkel-za-sreshtata-v-sofiya-horata-ot-zapadnite-balkani-ochakvat-ot-nas-konkretni-deystviya-i-realni-rezultati.html", "text": "Министър-председателят Бойко Борисов и канцлерът на Германия Ангела Меркел обсъдиха предстоящата среща на върха в София за Западните Балкани. Двамата разговаряха в Аахен след участието им в церемонията по връчването на международната награда „Карл Велики“. Това съобщиха от правителствената информационна служба.\r\nАнгела Меркел определи като категоричен успех действията на премиера Борисов за приобщаването на страните от региона към Европейския съюз. „Темата Западни Балкани не беше лесен приоритет, но ти, Бойко, се справи прекрасно и трябва да останеш медиатор по тази тема“, заяви канцлерът. \r\nПремиерът Борисов подчерта, че страната ни ще продължи да работи активно, за да остане свързаността на страните от региона приоритет и при следващите председателства. По думите му, въпреки напрежението между някои държави по отделни въпроси, техните лидери осъзнават голямата цел – Европейския съюз. Министър-председателят отбеляза важността на транспортната, инфраструктурната и дигитална свързаност на страните от региона, за да бъдат осигурени стабилността и просперитета в цяла Европа. „За мен това трябва да правим - хората от тези държави да усетят, че ЕС и ние сме с тях”, каза Бойко Борисов. Германският канцлер сподели напълно мнението на българския премиер, че хората от Западните Балкани очакват и искат конкретни и реални неща за подобряване на живота им.\r\nВ разговора премиерът постави въпроса за спорните предложения на Европейската комисия в Пакета „Мобилност“, засягащи българските транспортни превозвачи. Той посочи, че транспортният сектор у нас създава 15% от БВП и страната ни ще губи 16 милиарда лева годишно, ако бъдат приети предложенията за нови регулации. Борисов подчерта, че от тях ще бъдат засегнати над 100 хиляди български семейства, а голяма част от бизнеса, който в основната си част е малък и среден, ще бъде доведен до фалит. Министър-председателят каза също, че е поставил въпроса по-рано днес и на президента Макрон, с когото са се разбрали да го обсъдят по-подробно в телефонен разговор.\r\nКанцлерът Меркел изрази разбиране за притесненията на българската страна и посочи, че трябва да се намери приемливо решение за всички държави в ЕС.", "date": "2018.05.10", "title": "Премиерът Бойко Борисов и канцлерът на Германия Ангела Меркел за срещата в София: Хората от Западните Балкани очакват от нас конкретни действия и реални резултати"}
{"url": "http://www.focus-news.net/news/2018/05/10/2520285/deputatat-ot-gerb-galya-vasileva-organizira-priemen-den-na-14-may-v-burgas.html", "text": "Народният представител от ГЕРБ-Бургас Галя Василева ще има открита приемна за граждани на 14 май 2018 г. (понеделник) в централата на партията в Бургас, намираща се на ул. „Конт Андрованти\" 5. Това съобщиха от ПП ГЕРБ.\r\nПриемният ден ще започне в 13.00 часа. Записвания могат да се правят на място или на телефон: 056 81 90 40.\r\nГаля Василева е член на Комисия по труда, социалната и демографската политика и Комисията за наблюдение на приходните агенции и борба със сивата икономика и контрабандата в 44-то Народно събрание.", "date": "2018.05.10", "title": "Депутатът от ГЕРБ Галя Василева организира приемен ден на 14 май в Бургас"}
{"url": "http://www.focus-news.net/news/2018/05/10/2520283/ministar-nikolay-nankov-shte-poseti-lovech-po-sluchay-praznika-na-grada.html", "text": "Утре – 11 май, министърът на регионалното развитие и благоустройството Николай Нанков ще посети Ловеч по случай празника на града. Той ще присъства на литургията в катедралата „Св. Св. Кирил и Методий“, откъдето в 10.30 часа ще тръгне празничното шествие. Това съобщиха от пресцентъра на министерството. В 11,00 ч на площад „Тодор Кирков“ ще бъде издигнато тържествено знамето на Община Ловеч. От 12.00 часа в читалище „Наука - 1870 г.“ ще се състои Церемонията по удостояване със званието „Почетен гражданин на Ловеч“.", "date": "2018.05.10", "title": "Министър Николай Нанков ще посети Ловеч по случай празника на града"}
{"url": "http://www.focus-news.net/news/2018/05/10/2520284/tsvetan-tsvetanov-shte-prisastva-na-tseremoniyata-po-otkrivaneto-na-pametna-plocha-v-mestnostta-glavan-kray-breznik-na-11-may.html", "text": "Председателят на ПГ на ГЕРБ и заместник-председател на партията Цветан Цветанов ще присъства на 11 май 2018 г. на откриването на паметна плоча в местността „Главан“ край Брезник. Това съобщиха от пресцентъра на ПП ГЕРБ. Плочата е в чест на всички български евреи, полагали принудителен робски труд в пясъчната кариера в „Главан“ в периода 1941 – 1944 година. В 13.05 часа Цветанов ще изнесе встъпителна реч.\r\nИнициативата е на Организацията на евреите в България „Шалом“ и е част от Националната програма за отбелязване на 75 години от спасяването на българските евреи от изпращане в лагерите на смъртта и почитане на паметта на евреите от Беломорска Тракия, Вардарска Македония и гр. Пирот, депортирани в нацистките лагери. Полагането на робски труд в еврейските трудови дружини, които включват трудовите групи, е известно на световната общественост и се оценява като една от най-жестоките репресивни мерки по Закона за защита на нацията.", "date": "2018.05.10", "title": "Цветан Цветанов ще присъства на церемонията по откриването на паметна плоча в местността „Главан“ край Брезник на 11 май"}
{"url": "http://www.focus-news.net/news/2018/05/10/2520287/ministar-nikolina-angelkova-pred-mezhduvedomstveniya-savet-za-kadrite-v-sektora-turizmat-osiguryava-zaetost-na-12-ot-raboteshtite-v-balgariya.html", "text": "Търсим възможности за удължаване на валидността на визите за сезонни работници. Надяваме се в срок от две седмици да има готови предложения за законодателни промени и тази мярка да е в сила за предстоящия летен сезон. Това каза министър  Николина Ангелкова пред участниците в Междуведомствения съвет за кадрите в туризма, който е консултативен орган към министъра, съобщиха от пресцентъра на министерството. \r\nНедостигът на квалифицирани кадри през активните сезони създава необходимост да се намери решение на казуса как наетите вече у нас чуждестранни служители да могат да получат това разрешение. Така те ще могат да изкарат целия летен сезон, без да се налага да се връщат в страните си,  за да кандидатстват за нова виза, която според срока на валидност в момента, изтича в разгара на сезона, уточни министър Ангелкова. Тя допълни още, че в сряда е провела работна среща с Екатерина Захариева, заместник министър-председател по правосъдната реформа и министър на външните работи, на която е коментирано това предложение, както и възможностите за получаване на разрешение за пребиваване от сезонни работници от трети страни в туризма без наличие на виза тип „Д“. \r\nМинистърът посочи още, че за да се преодолее дълготрайно проблема от изключителна важност е дуалното обучение и връзката между бизнес и образование. Надявам се в тази насока на взаимодействие  да намерим добри практики, които да приложим, така че все повече хора да придобиват професионална правоспособност и да се реализират в България.  В момента се проучват възможностите за създаване на Център за квалификация и преквалификация. Поставили сме си за цел от 2019 г. година заедно с Министерство на образованието и науката да създадем този център и считаме, че това ще бъде положителна стъпка в развитието на кадрите, зави министър Ангелкова. \r\nВ сферата на хотелиерството и ресторантьорството са включени над 27 хил. активни предприятия. По данни на НСИ за 2017 г. заетите в тези две направления са били общо над 169 хил. души. Заедно с туроператорите и туристическите агенти и останалите свързани икономически дейности тези показатели са много по-високи и формират близо 12% заетост от всички дейности у нас според статистиката на НСИ за 2016 г.\r\nКметът на Русе Пламен Стоилов благодари на министър Ангелкова за доброто сътрудничество и ползотворно партньорство. Отворени сме за всякакви съвместни идеи и проекти, които ще допринесат за развитието на сектора и го направи още по-важен и значим за икономиката на страната, коментира още той. И допълни, че за общината е изключително важно развитието на туризма.", "date": "2018.05.10", "title": "Министър Николина Ангелкова пред Междуведомствения съвет за кадрите в сектора: Туризмът осигурява заетост на 12% от работещите в България"}
{"url": "http://www.focus-news.net/news/2018/05/10/2520276/sayuz-na-turisticheskiya-biznes-bansko-nastoyavame-za-otlagane-na-zakona-za-shuma-za-da-se-provede-debat-s-biznesa-mestnata-vlast-i-nepravitelstveni-organizatsii.html", "text": "Настояваме за отлагане на Закона за шума, за да се проведе дебат с бизнеса, местната власт и  неправителствени организации. Това се посочва в декларация от Съюза на туристическия бизнес-Банско. \r\nПубликуваме пълния текст на декларацията без редакторска намеса:\r\n\"Предприемачи, собственици на хотели и заведения от град Банско изразяват  сериозните си опасения по повод поредните идеи за законова промяна,  лансирани от лидерите на някои партии.  Бизнесът  е обезпокоен от   текстовете, които биха затруднили изключително много туристическия бранш. \r\nНастояваме за отлагане на Закона за шума, за да се проведе дебат с бизнеса, местната власт и  неправителствени организации, като изразители на активна обществена позиция. \r\nЗимната столица на България, както е известен по света град Банско, работи усилено за утвърждаването си като предпочитана дестинация за целогодишен туризъм. През лятото курортът е домакин на  5 музикални фестивала, които се провеждат на открито.   По тази причина някои текстове и санкции, предвидени да влязат в сила чрез  Закона  за шума, сериозно притесняват нашите членове. В никакъв случай не оспорваме необходимостта от въвеждане на ясни правила. Но  като хора, които осигуряват препитание на стотици  семейства считаме, че те не бива да са непосилни за изпълнение и да поставят под общ знаменател    музиката и развлеченията с  шума, който   е  нарушение на спокойствието на жителите и гостите на курортите. \r\nПод заплахата от петцифрени глоби за музика от заведение след 23 часа,  собственикът му ще бъде принуден да затваря след определения час, което неминуемо ще бъде оценено от гостите на Банско и на България като влошаване на качеството на обслужването.  В подкрепа на позицията на кметове от Черноморието, предприемачите в Банско настояват за широко обществено обсъждане на Закона за шума и приемането му, след като  бъде  намерен  балансиран за всички страни  вариант. \r\nТова се отнася и за проекта на Закона за устройство на територията, който предвижда  промени в изискванията за преместваемите заведения. Считаме, че приемането на подобни текстове сега, без да е преценен икономическият им и социален ефект, само ще създадат напрежение сред бранша. Положителните резултати, постигнати от нас и от колегите ни от другите курорти през зимен сезон 2017/2018 г, ни дават самочувствие да настояваме пред управляващите за законодателство, което подпомага развитието на малкия и среден туристически бизнес, а не създава пред него допълнителни трудности. \r\nДекларацията ни се подкрепя от туристическите  организации в  повечето планински и СПА курорти. \r\nСъюз на туристическия бизнес-Банско\".", "date": "2018.05.10", "title": "Съюз на туристическия бизнес-Банско: Настояваме за отлагане на Закона за шума, за да се проведе дебат с бизнеса, местната власт и  неправителствени организации"}
{"url": "http://www.focus-news.net/news/2018/05/10/2520286/ministar-predsedatelyat-boyko-borisov-provede-sreshta-s-prezidenta-na-ukrayna-petro-poroshenko.html", "text": "Министър-председателят Бойко Борисов проведе среща с президента на Украйна Петро Порошенко. Това съобщиха от правителствена информационна служба. Фокусът на разговора беше поставен върху усилията за прилагане на Минското споразумение. Според българския премиер, най-доброто решение в ситуацията може да се постигне само на масата на преговорите и чрез инструментите на дипломацията. \r\nБорисов и Порошенко бяха гости на церемонията по връчването на годишната Международна награда „Карл Велики“ в Аахен.", "date": "2018.05.10", "title": "Министър-председателят Бойко Борисов проведе среща с президента на Украйна Петро Порошенко"}
{"url": "http://www.focus-news.net/news/2018/05/10/2520288/rabotnata-grupa-koyato-podgotvya-nov-zakon-sreshtu-futbolnoto-huliganstvo-provede-parvoto-si-zasedanie-v-narodnoto-sabranie.html", "text": "Работната група, която подготвя нов закон срещу футболното хулиганство, проведе първото си заседание в Народното събрание. Тя бе инициирана от председателя на Комисията по въпросите на децата, младежта и спорта Славчо Атанасов. Участие взеха народни представители от всички парламентарни групи – ГЕРБ, БСП, „Обединени патриоти“, ДПС и „Воля“, както и представители на Министерството на младежта и спорта, на МВР, на Регионалното министерство и на Българския футболен съюз. Това съобщиха от пресцентъра на Народното събрание.\r\nУчастниците в срещата се обединиха около становището, че трябва да бъде изготвен изцяло нов закон, с който да се предприемат ефективни и съвременни адекватни мерки срещу спортното хулиганство, както и да се привлекат като членове на работната група представители на още министерства. Бяха набелязани краткосрочни мерки, свързани със спешни законодателни промени и дългосрочни, включващи подготвянето на нов закон. \r\nТези мерки ще бъдат представени на вниманието на институции и обществеността на Кръгла маса, която ще се проведе в Народното събрание на 19 юни 2018 г.", "date": "2018.05.10", "title": "Работната група, която подготвя нов закон срещу футболното хулиганство, проведе първото си заседание в Народното събрание"}
{"url": "http://www.focus-news.net/news/2018/05/10/2520292/kmetat-na-sofiya-yordanka-fandakova-i-poslanika-na-azerbaydzhan-n-pr-d-r-nargiz-gurbanova-shte-zasadyat-darveta-v-park-muzey-vrana-na-11-may.html", "text": "На 11 май, петък, от 10.00 часа кметът на София Йорданка Фандъкова и посланика на Азербайджан Н. Пр. д-р Наргиз Гурбанова ще засадят дървета в парк-музей „Врана“. Това съобщиха от пресцентъра на Столична община. Засаждането на три чинара ще бъде по повод отбелязването на 100 години на Азербайджанската демократична република.", "date": "2018.05.10", "title": "Кметът на София Йорданка Фандъкова и посланика на Азербайджан Н. Пр. д-р Наргиз Гурбанова ще засадят дървета в парк-музей „Врана“ на 11 май"}
{"url": "http://www.focus-news.net/news/2018/05/10/2520291/ria-novosti-parlamentat-na-ungariya-preizbra-viktor-orban-za-premier-na-stranata.html", "text": "Унгарският парламент преизбра в четвъртък Виктор Орбан на поста министър-председател, той ще заеме позицията за четвърти път, предава РИА Новости.\r\nОрбан бе избран със 134 гласа за, а против гласуваха 28 народни представители. Някои представители на опозицията бойкотираха заседанието.\r\nСлед гласуването, премиерът заяви, че главната цел на новото правителство ще бъде „обезпечаването на сигурността на Унгария и християнската й култура“.\r\nРИА припомня, че на 8 април в Унгария се проведоха парламентарни избори. Управляващата коалиция „Фидес“, начело с Орбан, победи с 49,6% от гласовете и получи конституционно мнозинство в парламента – 133 депутатски кресла от 199.\r\nПревод и редакция:", "date": "2018.05.10", "title": "РИА Новости: Парламентът на Унгария преизбра Виктор Орбан за премиер на страната"}
{"url": "http://www.focus-news.net/news/2018/05/10/2520290/ministerstvo-na-turizma-obyaven-e-konkurs-za-evropeyska-stolitsa-za-inteligenten-turizam-2019-mogat-da-uchastvat-gradove-s-nad-100-000-zhiteli-kandidaturi-se-podavat-do-kraya-na-yuni.html", "text": "Европейската комисия обяви конкурс за „Европейска столица за интелигентен туризъм 2019“. Това съобщиха от пресцентъра на Министерството на туризма. Тази нова инициатива има за цел да награди европейските градове и да им даде възможността да споделят образцовите си практики на интелигентни туристически дестинации.\r\nНаграждавайки образцовите практики на интелигентния туризъм, развиващи този потенциал, Европейският съюз иска да насърчи иновативните и приобщаващи решения в устойчивия и достъпен туризъм, да популяризира интелигентния дигитален туризъм и да засили ролята на историческото наследство, както и на културните и творчески индустрии като активи на туризма. Тази инициатива ще допринесе за подобряването на профила на Европа като туристическа дестинация, както и за създаването на платформа за споделяне на най-добрите практики на европейските градове в областта на туризма.\r\nТуристическият сектор е третият най-голям сектор на социално-икономическа дейност на ЕС и играе ключова роля в приноса към растежа и заетостта. \r\nПредвижда се да бъдат избрани 2 столици на интелигентния туризъм, както и да бъдат наградени постиженията на градове в четири области- устойчивост, достъпност, цифровизация и културно наследство и творчество. \r\nКонкурсът е отворен за градовете в ЕС с население над 100 000 жители, а крайният срок за кандидатстване е 30 юни, 16 часа централноевропейско време, като заявките за участие се правят през уебсайта: SmartTourismCapital.eu.\r\nОсновните критерии, по които ще се оценяват участниците са 5. Първите две предвиждат  проверка за това колко иновативни и интелигенти са прилаганите мерки и колко са устойчиви са те във времето. Ще се следи и как са включени в изпълнените мерки различните социални групи и какви са измеримите въздействия на прилаганите мерки. Ще се прави оценка  и за степента, до която мерките са допринесли за повишаване на профила на града като туристическа дестинация. \r\nПредвижда се да бъде направен предварителен подбор, при който всички допуснати кандидатури ще бъдат оценени по установени критерии  от комисия от независими експерти. Комисията ще избере най-много 10 града, които ще бъдат поканени да представят кандидатурата си пред европейско жури в Брюксел, които ще бъдат обявени през август. Европейското жури ще направи окончателния подбор на 2-те Европейски столици на интелигентния туризъм 2019 и 4-те тематични европейски награди за интелигентен туризъм във всяка отделна категория, през септември. \r\nНаградените градове ще бъдат представени на специална изложба на церемонията по награждаването в Брюксел на 7 ноември 2018 г., като част от Европейския ден на туризма.", "date": "2018.05.10", "title": "Министерство на туризма: Обявен е конкурс за „Европейска столица за интелигентен туризъм 2019“, могат да участват градове с над 100 000 жители, кандидатури се подават до края на юни"}
{"url": "http://www.focus-news.net/news/2018/05/10/2520293/georgi-svilenski-bsp-vazhno-e-dali-bbr-e-dala-predvaritelno-saglasie-inerkom-da-otide-da-pregovarya-s-chez.html", "text": "Стана ясно, че ББР е давала някакви разрешителни, подписвала е писма и желанието на комисията e да получи тази документация от банката, за да изясни детайли около сделката с ЧЕЗ. Това каза зам.-председателят на ПГ на „БСП за България” Георги Свиленски на заседанието на временната комисия за сделката с ЧЕЗ, съобщиха от пресцентъра на БСП. Той добави, че  принципал на ББР са министърът на икономиката и премиерът и ако те не са знаели, че банката дава разрешение за 80 млн. лв., кой да знае. „Важно е дали ББР е дала предварително съгласие „Инерком” да отиде да преговаря с ЧЕЗ, за да се покаже, че са финансово стабилни, въпреки че най-вероятно не са”, заяви той.  Георги Свиленски попита с какво ще допринесе това, че БНБ ще прати след няколко месеца информация до парламента, след като сделката вече е приключила.\r\n„Идеята на комисията за сделката с ЧЕЗ беше да се разследва хронологията и кой стои зад Гинка Върбакова, ако може да се достигне до такава информация”, каза народният представител Христо Проданов. Той добави, че ако правителството е имало желание, е могло да предостави информация, която представлява финансова тайна в секретно деловодство на Народното събрание. „Макар че каква финансова тайна представлява обещанието за раздаване на кредити и харчене на пари от ББР, която е държавна банка и ресурсът, който се изразходва там, трябва да може да се контролира от парламента”, коментира той. Проданов бе категоричен, че тезите с финансовата тайна и намирането на други причини, с които да не се даде информация на комисията,  неглижират работата й.", "date": "2018.05.10", "title": "Георги Свиленски, БСП: Важно е дали ББР е дала предварително съгласие „Инерком” да отиде да преговаря с ЧЕЗ"}
{"url": "http://www.focus-news.net/news/2018/05/10/2520294/plovdiv-golyama-chast-ot-razpitanite-sluzhiteli-na-rzok-tvardyat-che-iztochvaneto-na-kasata-s-fiktivni-apteki-se-pravi-ot-godini.html", "text": "Голяма част от разпитаните служители на РЗОК в Пловдив твърдят, че източването на Касата с фиктивни аптеки се прави от години и никога не е било подаван сигнал досега. Това съобщи на брифинг окръжният прокурор на Пловдив Румен Попов, предаде репортер на Радио „Фокус”-Пловдив. Тези, които са задържани са имали подчинени, които е трябвало да ходят на проверки, но никой не ги е изпращал. „В Пловдив има 237 аптеки, които имат договор с НЗОК”, каза прокурор Попов и добави, че тепърва ще се установяват още неща. По думите на Попов през последните 2-3 години в Пловдив никой не е ходил на проверки по аптеките. „Искрено се надяваме да няма ощетени пациенти”, каза окръжният прокурор. Разследването продължава. „Минали са едва 24 часа, работили сме на тъмно, едва вчера влезнахме в Касата”, каза още Попов. Знае се колко са пациентите, чиито лични данни са ползвани, ще има и разпити с тях. Тепърва ще се разследва и имуществото на задържаните. Досега е установено, че те живеят над допустимия стандарт за положението, което заемат.\r\nОкръжният прокурор Румен Попов съобщи още, че подставеното лице, което е било използвано в схемата, е било многократно викано от Икономическа полиция и прокуратурата за подобни схеми. Как и кой е позволил да не му се извършва проверка, включително и данъчна, тепърва ще се проверява. Лицето е тежко болно и не е състоятелно финансово, казаха още прокурорите. То е било управител на дружеството и само то е можело да тегли пари от банката, след като е получавало сигнал, че парите са приведени от НЗОК. След като е теглил парите подставеният ги е раздавал на останалите в схемата. А тя е: Парите излизат от бюджета на Здравната Каса, отиват в търговското дружество, подставеното лице ги тегли и ги носи на човека с фармацевтичен бизнес. Той му дава определена сума за услугата. Вчера подставеното лице е било задържано с 14000 лева,  7000 от които са били за плащане на ДДС в хазната и останалите 7000 – за него. 50000 лева са отишли за двамата служители в РЗОК, а остатъкът е бил за аптекаря – „мозък” на измамата.\r\nЗам.-окръжният прокурор и наблюдаващ делото Галин Гавраилов обясни, че е съществувала веднъж легална схема, при която тежко болен пациент минава през джипито, което му дава рецепта. Аптеката също е с договор към касата и е лицензирана. Пациентът минава през аптеката, представя рецептурна книжка и протокол и сделката се докладва в Здравната каса по електронен път. Тази легална аптека си пуска финансов отчет, че е дала лекарството на пациента, което струва  35000 лева. След като мине одобрение за плащането от НЗОК, бюджетът връща обратно парите към аптеката, а държавните служители придобиват официално информация за реални пациенти, че са получили лекарствата и са минали през касата. Подават личните данни за пациентите към аптекаря, който изготвя документи с техните данни. Те са били подписвани от истински лица, но са били с невярно съдържание. „Реално имаме отпускане веднъж на лекарствата за пациенти, а касата плаща два пъти за тях”, поясни прокурор Гаврилов. Докато касата се усети, че има проблем, фирмата се закрива и се открива нова. За да се хване измамата трябва да се отиде на място в аптеката и да се провери, но това не е  било правено. „Реално хората, които е трябвало да осъществяват контрола, са били в схемата и не са правили такъв“, каза прокурор Гавраилов.\r\nЦветана ТОНЧЕВА", "date": "2018.05.10", "title": "Пловдив: Голяма част от разпитаните служители на РЗОК твърдят, че източването на Касата с фиктивни аптеки се прави от години"}
{"url": "http://www.focus-news.net/news/2018/05/10/2520295/pernik-nova-sistema-za-videonablyudenie-shte-bade-predstavena-na-14-may.html", "text": "На 14 май, от 13.00 часа ще бъде представена новата система за видеонаблюдение в Община Перник. На събитието ще присъстват кметът Вяра Церовска, министърът на вътрешните работи Валентин Радев, както и представители на фирмите, подкрепили проекта. Това съобщиха от Общината. Системата за видеонаблюдение е изградена съвместно от Община Перник, „Стомана индъстри“ АД  и „Мобилтел“ ЕАД, като е предварително съгласувана с ОДМВР Перник. Мобилните камери са монтирани на кръстовища, пешеходни пътеки и сгради общинска собственост.\r\nНовата система ще даде реален ефект срещу криминалния контингент и нарушителите по улиците и пътищата. Перник е една от малкото общини, които разполагат с подобна модерна технология за видеонаблюдение.", "date": "2018.05.10", "title": "Перник: Нова система за видеонаблюдение ще бъде представена на 14 май"}
{"url": "http://www.focus-news.net/news/2018/05/10/2520296/sreshtata-maas-lavrov-germaniya-i-rusiya-shte-rabotyat-za-zapazvane-na-yadrenata-sdelka-s-iran.html", "text": "Министрите на външните работи на Германия и Руската федерация – Хайко Маас и Сергей Лавров, заявиха в четвъртък, че двете държави ще работят за запазване на споразумението за ядрената програма на Иран, след като президентът на САЩ Доналд Тръмп обяви, че Вашингтон ще го напусне и ще наложи нови санкции на Техеран, предавa Reuters.\r\nПървият дипломат на Берлин подчерта, че е от решаващо значение Иран да се придържа към задълженията си по международната сделка от 2015 г., въпреки че Тръмп обеща да наложи нови санкции на Техеран. Москва, подчерта Маас, може да използва влиянието си върху Техеран за тази цел.\r\n„Необходимо е Иран да остане в споразумението. В негов интерес е също сделката да бъде запазена\", категоричен бе Маас след срещата с руския си колега в Москва.\r\nДържавният глава на САЩ Доналд Тръмп не дочака 12 май, за да обяви решението си дали страната ще остане част от споразумението за ядрената програма на Иран, т.нар. Съвместен всеобхватен план за действие (СВПД), постигнат между световните сили и Техеран през 2015 г. Игнорирайки призивите на европейските си съюзници, на 8 май американският президент съобщи, че Вашингтон се изтегля от договора. „Иранската сделка е дефектна в сърцевината си. Обявявам, че САЩ ще се оттеглят от ядрената сделка с Иран“, заяви Тръмп в телевизионно обръщение от Белия Дом, подчертавайки, че Техеран е водещият световен спонсор на тероризма и дестабилизиращ фактор за стабилността в Близкия Изток.\r\nЗа разлика от САЩ обаче Русия и Китай се застъпиха за запазване на сделката. Тереза Герова", "date": "2018.05.10", "title": "Срещата Маас-Лавров: Германия и Русия ще работят за запазване на ядрената сделка с Иран"}
{"url": "http://www.focus-news.net/news/2018/05/10/2520289/afp-bahreyn-zashtiti-pravoto-na-izrael-da-se-zashtiti.html", "text": "Министърът на външните работи на Бахрейн Шейх Халид ал-Халифа подкрепи правото на Израел „да се защити“, след като в рамките на нощта срещу четвъртък бяха нанесени удари срещу ирански военни цели в Сирия, предава AFP.\r\n„Докато Иран нарушава статуквото в региона и нахлува в държави със своите сили и ракети, всяка държава в региона, включително и Израел, има право да се защитава, като унищожава източниците на опасност\", заяви министърът, чиято страна е близък съюзник на Саудитска Арабия, в социалната мрежа „Туитър“.Тереза Герова", "date": "2018.05.10", "title": "AFP: Бахрейн защити правото на Израел „да се защити“"}
{"url": "http://www.focus-news.net/news/2018/05/10/2520298/obshtinskiyat-savetnik-ot-gerb-v-sos-anna-stoykova-organizira-sreshta-mezhdu-predstaviteli-na-mnogodetni-semeystva-i-zam-ministar-zornitsa-rusinova.html", "text": "Общинският съветник от групата на ГЕРБ в Столичния общински съвет Анна Стойкова организира среща между представители на многодетни семейства и зам.-министъра на труда и социалната политика Зорница Русинова. Това съобщиха от пресцентъра на ПП ГЕРБ. \r\nАнна Стойкова разказа, че по време на нейни приемни многодетни майки са й споделили, че имат групи в социалните мрежи, в които непрекъснато общуват помежду си и коментират какво още може да направи държавата за тях. „Затова исках да им дам възможност да се срещнат с представител на МТСП и пред него да изложат своите идеи и концепции“, посочи общинският съветник от ГЕРБ.\r\nТя си пожела след тази среща да бъде намерено решението поне на един проблем на многодетните семейства и сподели, че се надява тези срещи да станат традиция. „Няма важно решение, което да сме взели в СОС преди да го обсъдим с гражданското общество в София. Нашата отвореност към обществото е за пример“, подчерта Стойкова и поздрави всички майки за смелостта и желанието им да отглеждат повече деца.\r\nЗорница Русинова заяви пред представителите на многодетните семейства, че в социалната работа държавата, макар и непрекъснато да тича след големите проблеми, никога не забравя и тези на отделните семейства. „Ще взема под внимание исканията ви и се надявам на следващата ни среща вече да си говорим за реални мерки и резултати“, уточни зам.-министърът. По думите й усилията на министерството са насочени към осигуряването на по-голямо участие на жените в пазара на труда и от друга страна – създаването на повече възможности бащите да се включват в отглеждането на децата. Тя коментира с присъстващите и друга мярка, която цели да върне майките на работа след изтичането на първата година от майчинството. „Ние даваме шанс на майката, ако се върне на работа след първата година, към заплатата си да получава 50% от стойността на майчинските“, обясни Русинова и допълни, че колкото по-често се провеждат такива срещи – толкова по-ефективни ще бъдат мерките.\r\nНа свой ред представителите на многодетните семейства поставиха множество въпроси, свързани с принципа за подпомагане на многодетните семейства, с начина на изчисляване на детските надбавки и техният размер, когато в семейството се родят близнаци. Те също така благодариха на Анна Стойкова и на Зорница Русинова за срещата и за възможността гласът им да бъде чут.", "date": "2018.05.10", "title": "Общинският съветник от ГЕРБ в СОС Анна Стойкова организира среща между представители на многодетни семейства и зам.-министър Зорница Русинова"}
{"url": "http://www.focus-news.net/news/2018/05/10/2520297/stara-zagora-izlozhba-v-pravilnata-posoka-na-dobrovoltsi-ot-evropeyska-dobrovolcheska-sluzhba-be-otkrita-v-biblioteka-iskra-v-kazanlak.html", "text": "Изложба „В правилната посока“ бе открита във фоайето на Общинска библиотека „Искра“, предаде кореспондент на Радио „Фокус“. Експозицията е на двама доброволци, които са в България по линия на Европейска доброволческа служба – Юнио от Младежки център за развитие „Взаимопомощ“ - Казанлък и Фабио от Сдружение „Промяната е в теб“ Трявна.\r\nИзложбата включва 22 фотографии от проектите на двамата чужденци, като представя България през техния поглед. Фотографиите се представят за първи път в Казанлък, а след това ще бъдат показани в Трявна и Велико Търново.\r\n„Правилната посока е тази, в която гледаме през целия наш живот. Всяка снимка разказва за място, където сме били, за нещо, което сме видели и ни помага да вървим напред в живота с някакво послание“, каза при откриване на изложбата Юнио.\r\nДругият от доброволците – Фабио заяви, че е убеден в това, че дори да вървиш в две различни посоки, накрая те се срещат и ти разбираш нещо за живота.\r\nИзложбата „В правилната посока“ е една от трите инициативи, които Сдружение „Взаимопомощ“ организира през месец май. На 19 май ще бъде организирана инициативата „Без пари“ като идеята е хората да разменят ненужни за тях дрехи, обувки, дискове, музика, книги, които могат да представляват интерес за други. Тези предмети и дрехи, които останат непотърсени от никой, ще бъдат подарени на хора в нужда или на различни социални институции.\r\nВ рамките на друга инициатива на „Взаимопомощ“ в Казанлък идната седмица ще пристигнат доброволци по проект „Дълбоки корени“ по Програма „Еразъм +“, в рамките на който ще бъде направен и традиционният „Еко фестивал“ – Казанлък за поредна година.\r\nСлавяна ГАЙДАРОВА", "date": "2018.05.10", "title": "Стара Загора: Изложба „В правилната посока\" на доброволци от Европейска доброволческа служба бе открита в Библиотека „Искра\" в Казанлък"}
{"url": "http://www.focus-news.net/news/2018/05/10/2520299/a1-on-makedoniya-silna-burya-predizvika-navodneniya-v-solun.html", "text": "Силен вятър, дъжд и градушка удариха гръцкия пристанищен град Солун, предава A1 On.\r\nГолямото количество вода превърна улиците на Солун в реки и предизвика транспортен хаос, особено по крайбрежните улици и булеварди. Наводнени са голям брой къщи и сгради, включително тази на общината. \r\nКъм момента се съобщава за един ранен – жена, която е била повалена от водата. От потънали във водата автомобили са спасени четирима души. \r\nВ центъра на Солун е прекъснато електрозахранването, има и проблеми с водоснабдяването, а там, където не е спряна, течащата вода е мръсна. \r\nИма закъснения на полетите на международното летище „Македония\", а за определено време движението на въздушния трафик бе изцяло преустановен. \r\nМетеоролозите издадоха предупреждение за буря с дъжд, градушка и вятър за по-голямата част от Гърция и островите, което ще остане в сила и за петък.Тереза Герова", "date": "2018.05.10", "title": "A1 On (Македония): Силна буря предизвика наводнения в Солун"}
{"url": "http://www.focus-news.net/news/2018/05/10/2520302/api-vazstanoveno-e-dvizhenieto-po-pat-i-4-sevlievo-veliko-tarnovo.html", "text": "Възстановено е движението по път I-4  Севлиево - Велико Търново. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.10", "title": "АПИ: Възстановено е движението по път I-4 Севлиево - Велико Търново"}
{"url": "http://www.focus-news.net/news/2018/05/10/2520301/yambol-gradat-praznuva-s-rok-kontserti-festivali-turisticheski-atraktsii-i-poreditsa-ot-teatralni-spektakli.html", "text": "Палитра от културни събития с национална значимост са вплетени в празничната програма, посветена на Деня на Ямбол - 28 май (Свети Дух). Най-мащабните прояви ще бъдат в първите седмици на месец юни. Това съобщиха от пресцентъра на Община Ямбол.\r\nКулминацията е на 2 юни, събота, с мега-концерта на култовата група „Uriah Heep“. Преди Мик Бокс и компания, на площада пред община Ямбол ще излязат „СТЕНЛИ Live“. Станислав Сланев – Стенли (вокали), Иво Чалъков (китара), Стефан Попов (ударни) и Димитър Ковачев – Фънки (бас-китара) ще представят емблематични хитове на една от най-обичаните български групи – „Тангра“, както и авторски парчета. Концертът е с начален час 20.00, вход свободен.\r\nВ съботния и неделния ден на 2-3 юни Градският парк ще бъде територия на традиционния Арт-фестивал „Отворени пространства“. Тази година акцентите в него са  Националният графити фест и Национален ролер фест.\r\nНа 12 юни, в Ямбол е първото представяне след премиерата му в София на най-новия спектакъл на Камен Донев - „Македонски песни“. Концертът е с начален час 20.00 в зала „Диана“. \r\nВ същото време, в дните от 11 до 16 юни се провеждат ХХІІІ Театрални празници „Невена Коканова“. В шест поредни вечери на ямболска сцена гостуват постановки на различни театри от страната.\r\nГладиаторски битки, базар и анимации с представяне на бойни умения, бит, вярвания, храни и напитки от времето на траки, римляни, средновековна епоха – това са само част от атракциите, подготвяни в седмото издание на Панаира на туристическите забавления и анимации. Мястото отново е Тракийският и античен град „Кабиле“, а дните: 15-17 юни. Древното тракийски светилище в археологическия резерват очаква своите посетители и рано сутринта на 21 юни за посрещане на най-дългия ден в годината с възстановка на орфически ритуал отпреди над 2000 години.", "date": "2018.05.10", "title": "Ямбол: Градът празнува с рок-концерти, фестивали, туристически атракции и поредица от театрални спектакли"}
{"url": "http://www.focus-news.net/news/2018/05/10/2520300/kyustendil-vazstanoveno-e-dvizhenieto-pri-km-59-na-am-struma-v-posoka-blagoevgrad.html", "text": "Възстановено е движението при км 59 на АМ \"Струма\" в посока Благоевград. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.10", "title": "Кюстендил: Възстановено е движението при км 59 на АМ \"Струма\" в посока Благоевград"}
{"url": "http://www.focus-news.net/news/2018/05/10/2520303/makfaks-makedoniya-albaniya-predlaga-teritoriyata-si-za-otvaryane-na-bazi-na-nato-i-sasht-ochakva-otgovor.html", "text": "Официалната Тирана предложи откриването на военни бази на НАТО и на САЩ на територията на Албания. Това заяви заместник-министърът на отбраната на Албания Петро Кочи, предава македонската информационна агенция „Макфакс“.\r\nСъответното изявление Кочи направи в интервю за вестник СОТ, в което увери, че Албания предлага и подкрепя изграждането на военни бази на своя територия. \r\n„Албания не е в НАТО само за бройка, а е равноправен член и силна подкрепа за Алианса\", подчерта албанският заместник-министър на отбраната и допълни, че за Албания  партньор номер едно са САЩ.\r\n„Ние, като член на НАТО, смятаме, че е в интерес на Алианса в Албания да има военна база, тъй като това е и в интерес на националната сигурност на страната ни. Предложението пред НАТО и САЩ е политическо и сега очакваме да получим отговор на изграждането на военни бази\", обясни Кочи.\r\nПо отношение на влиянието на Русия в страните от Западните Балкани, албанският министър твърди, че Москва се опитва да ги използва срещу Европа..Тереза Герова", "date": "2018.05.10", "title": "„Макфакс“ (Македония): Албания предлага територията си за отваряне на бази на НАТО и САЩ, очаква отговор"}
{"url": "http://www.focus-news.net/news/2018/05/10/2520304/ministerstvo-na-pravosadieto-mobilni-telefoni-i-drugi-nerazresheni-veshti-otkriha-proveryavashti-v-pazardzhishkiya-zatvor.html", "text": "5 мобилни телефона в корпуса на затвора в Пазарджик, 3 телефона в двете общежития към него, зарядни устройства, СИМ и мемори карти, както  и други самоделно направени устройства, откриха проверяващи от Главна дирекция „Изпълнение на наказанията“ (ГДИН). Това  съобщиха от пресцентъра на Министерството на правосъдието. \r\nНеразрешените вещи бяха намерени и иззети по време на т.нар. учебна тревога, обявена от ГДИН, за надзорно-охранителния състав на затвора-Пазарджик и затворническите общежития „Средна гора“ и „Пазарджик“ . \r\nПроверката включваше още претърсване на всички спални и сервизни помещения, стационара, работните цехове и обиск на лишените от свобода. \r\nМероприятия за цялостната организация на работа, спазването на постановените режим, ред и дисциплина, както и проверка за наличието на непозволени предмети и средства продължават във всички места за лишаване от свобода.\r\nВ Пазарджик днес ресорният заместник-министър проф. Николай Проданов инспектира и строително-ремонтните дейности в корпуса на затвора. Очаква са до края на годината ремонтът да е напълно приключил. На територията на затвора вече функционира модерен арест, който напълно отговаря на европейските изисквания и стандарти.", "date": "2018.05.10", "title": "Министерство на правосъдието: Мобилни телефони и други неразрешени вещи откриха проверяващи в Пазарджишкия затвор"}
{"url": "http://www.focus-news.net/news/2018/05/10/2520307/blagoevgrad-bez-problemi-se-izvarshva-i-preminavaneto-na-motorni-prevozni-sredstva-prez-gkpp-ilinden.html", "text": "Без проблеми се извършва и преминаването на моторни превозни средства през ГКПП „Илинден“. Това съобщиха за Радио „Фокус“ – Пирин от „Гранична полиция“. Трафикът е интензивен на ГКПП „Кулата“ на вход за товарни автомобили.\r\nКристина МИТКОВА", "date": "2018.05.10", "title": "Благоевград: Без проблеми се извършва и преминаването на моторни превозни средства през ГКПП „Илинден“"}
{"url": "http://www.focus-news.net/news/2018/05/10/2520306/sofiya-vazstanoveno-e-dvizhenieto-po-pat-ii-81-gintsi-prohod-petrohan.html", "text": "Възстановено е движението по път II-81 Гинци - проход Петрохан. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.10", "title": "София: Възстановено е движението по път II-81 Гинци - проход Петрохан"}
{"url": "http://www.focus-news.net/news/2018/05/10/2520311/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. С нормална интензивност се извършва движението по главен път Е-79 и автомагистрала „Струма“. Пътните настилки в областта на места са мокри. Проход Предела е отворен за преминаването на всички видове моторни превозни средства. През  деня няма регистрирани тежки пътни инциденти. Движението по Главен път E-79 София – Кулата в участъка от град Кресна до град Сандански се осъществява с повишено внимание поради полагане на маркировка. В срок до 10 май.\r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“.\r\nКристина МИТКОВА", "date": "2018.05.10", "title": "Благоевград: Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2018/05/10/2520308/smolyan-dazhd-vali-v-oblastta-povishena-e-opasnostta-ot-padashti-kamani-po-vsichki-patishta-v-regiona.html", "text": "Дъжд вали в Смолян и областта, пътните настилки са мокри и хлъзгави, съобщи за Радио „Фокус“ – Смолян дежурният в Областно пътно управление – Смолян. Заради валежите е повишена опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са получавани сигнали за инциденти по пътищата в областта.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ град Смолян вали дъжд, пътните настилки по улиците в града са мокри. Автомобилният трафик е интензивен в края на работния ден. По-натоварено е движението по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.10", "title": "Смолян: Дъжд вали в областта, повишена е опасността от падащи камъни по всички пътища в региона"}
{"url": "http://www.focus-news.net/news/2018/05/10/2520312/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, каза за Радио „Фокус“ – Видин дежурният служител в Областно пътно управление. Трафикът в посока за граничен пункт „Дунав мост 2“ е натоварен. Най-много автомобили преминават  в участъка между Видин и Дунавци. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. \r\nВъв Видин трафикът е с нормална интензивност, повече автомобили се движат  в централната градска част, на входно изходните артерии на града и по бул.“Панония“.\r\nАнна ЛОЗАНОВА", "date": "2018.05.10", "title": "Видин: Нормално проходими са пътищата в областта"}
{"url": "http://www.focus-news.net/news/2018/05/10/2520305/sport-mourinyo-plashta-oshte-800-hil-na-ispanskata-hazna.html", "text": "Жозе Моуриньо ще се размине с едногодишна ефективна присъда по обвинения за укриване на данъци с ново плащане в размер на 800 000 евро на испанската хазна, твърди каталунският вестник „Ел Мундо Депортиво\". Според изданието специалистът се е договорил с властите, за да няма повече проблеми с правосъдието. Специалния е получил 3.3 милиона евро за сезон 2011/12, когато е начело на Реал Мадрид, за използването на имиджовите си права, но не е декларирал сумата. Вестникът припомня, че през 2015 година Моуриньо е платил 4.5 милиона евро на хазната именно зара ди укриване на данъци.\r\nВенцислав ДРАГОМАНОВ", "date": "2018.05.10", "title": "Спорт: Моуриньо плаща още 800 хил. на испанската хазна"}
{"url": "http://www.focus-news.net/news/2018/05/10/2520309/sofiya-39-godishen-mazh-postradal-pri-katastrofata-na-avtomagistrala-hemus-beshe-operiran-po-speshnost-v-pirogov.html", "text": "39-годишен мъж, пострадал при катастрофата на автомагистрала \"Хемус\", беше опериран по спешност в \"Пирогов\". Това съобщиха от пресцентъра на УМБАЛСМ \"Н. И. Пирогов\".", "date": "2018.05.10", "title": "София: 39-годишен мъж, пострадал при катастрофата на автомагистрала \"Хемус\", беше опериран по спешност в \"Пирогов\""}
{"url": "http://www.focus-news.net/news/2018/05/10/2520317/ministar-nikolina-angelkova-shengenskite-vizi-na-kitayskite-turisti-vazhat-i-za-balgariya.html", "text": "България устойчиво привлича все повече туристи през последните години. През 2017 г. посрещнахме близо 8,9 млн. чужди туристи, което е над 7% ръст спрямо рекордната дотогава 2016-а. Туристи от далечни пазари като Индия и Китай също все по-често избират страната ни като дестинация и ние работим активно за привличането им. Например китайските туристи с издадени шенгенски визи могат да идват у нас, без да е необходимо да вадят български визи. Това съобщи пред медии в Русе министърът на туризма Николина Ангелкова след откриването на 14-ото туристическо изложение “Уикенд туризъм”, съобщиха от пресцентъра на министерството. Изложението е съпътствано от фестивал на туристическите анимации. \r\nМинистър Ангелкова подчерта, че ведомството има отлично сътрудничество с МВнР за ускореното издаване на туристически визи и се обмислят възможностите за изнесени визови центрове в Китай и други държави по подобие на успешната практика с Руската федерация, като първо ще се направят съответните анализи. Това партньорство между министерствата ще насърчи планираните съвместни балкански маршрути, които инициирахме, и ще подпомогне туристическите пакети с Гърция, Румъния, Турция, Сърбия. България, Кипър, Хърватска и Румъния признават взаимно издадените от тях двукратни и многократни входни визи за влизане на територията на съответните държави.\r\nМинистърът обърна внимание, че двете институции обмислят и законови възможности да се издава разрешение за пребиваване над 90 дни за чуждестранни граждани от трети страни, наети в туризма като сезонни работници без наличие на виза за дългосрочно пребиваване. Това ще удължи активните сезони, ще улесни работодателите и е един от начините да се преодолее кратковременно недостигът на кадри в сектора. Очаква се това лято да бъдат наети такива служители от Украйна, Беларус, Молдова, като интерес има и от граждани на Филипините, Тайланд, Индонезия. Сезонни работници от трети страни се търсят вече не само за летните ни курорти, но и за зимния сезон, подчерта Николина Ангелкова.\r\nМинистърът изтъкна значението на диалога с големите туроператори като ТУИ, Томас Кук и др. за привличане на повече туристи не само към черноморските ни курорти, но и към градове като Русе и Велико Търново, които имат много богата история и култура. Дунавският град ще бъде един от домакините на световното първенство по волейбол през септември и е включен в специална промоционална кампания. За неговото популяризиране като дестинация съществен принос има и единственото в България специализирано изложение за уикенд туризъм с традиционен партньор Министерството на туризма, каза още тя.             \r\nИзложението привлича не само много професионалисти от бранша, но и изследователи, образователни и културни институции, творци от най-различни жанрове. Ще бъдат показани и филми от международния туристически кинофестивал „На източния бряг на Европа“, който традиционно се провежда във В. Търново.\r\nФорумът се разраства с всяка година и събира не само нови участници, но и повече посетители и туристи. През 2017 г. в област Русе са реализирани близо 144 хил. нощувки в местата за настаняване с поне 10 легла. Приходите от тях надхвърлят 7,3 млн. лв. Тези резултати се надграждат през първите два месеца на настоящата година. Броят на пренощувалите лица в областта се е увеличил с близо 21% спрямо януари-февруари 2017 г., реализираните нощувки – с около 50 на сто, а приходите от тях - с приблизително 34 процента, посочи министър Ангелкова.\r\nНа откриването на форума бе кметът на община Русе Пламен Стоилов, с когото министърът проведе работна среща.", "date": "2018.05.10", "title": "Министър Николина Ангелкова: Шенгенските визи на китайските туристи важат и за България"}
{"url": "http://www.focus-news.net/news/2018/05/10/2520318/liderat-na-bsp-sofiya-kaloyan-pargov-shte-uchastva-v-tseremoniya-po-otkrivane-na-plocha-v-breznik-v-pamet-na-prinuditelno-uchastvalite-v-evreyskite-rabotni-grupi-v-perioda-1941-1944-g.html", "text": "Лидерът на БСП - София Калоян Паргов ще участва в церемонията по откриване на паметна плоча за принудително участие на евреите в България в еврейските работни групи в периода 1941-1944 г. Събитието е част от Националната програма за отбелязване на 75 години от спасяването на българските евреи и почитане на паметта на евреите от териториите под българска администрация, депортирани в нацистките лагери и умъртвени в тях. Това съобщиха от пресцентъра на ГС на БСП - София.\r\nЦеремонията ще се състои на 11 май, петък от 13,00 часа в местността Главан, близо до пясъчната кариера \"Главан\" в края на град Брезник. \r\nСлед откриването на паметната плоча, в сградата на читалището в град Брезник Калоян Паргов ще изнесе доклад по време на Научна сесия, посветена на 75 години от събитията през март - април 1943-а.", "date": "2018.05.10", "title": "Лидерът на БСП - София Калоян Паргов ще участва в церемония по откриване на плоча в Брезник в памет на принудително участвалите в еврейските работни групи в периода 1941-1944 г."}
{"url": "http://www.focus-news.net/news/2018/05/10/2520319/aktsenti-v-sutreshniya-blok-dobro-utro-balgariya-na-11-may.html", "text": "ГЕРБ няма да подкрепи законопроекта за тютюнопушенето на вицепремиера Валери Симеонов, който уважи това тяхно право, но обяви, че не е склонен да оттегли законодателните промени. Необходима е пълна забрана на рекламата на цигари в България – за това призоваха участници в международна кръгла маса на тема „Живот без тютюнев дим за европейските граждани“. За инициативите, които има коалиция „Живот без тютюнев дим“ ще ни разкаже в сутрешния блок „Добро утро, България“ на Радио „Фокус“ нейният председател д-р Гергана Гешанова.\r\nЩе укрепи ли връзките между ЕС и Западните Балкани в областта на инфраструктурата, цифровата свързаност и отношенията между хората предстоящата среща на 17 май ЕС – Западни Балкани в София? Ще бъде ли установено по-тясно сътрудничество за преодоляване на общите предизвикателства като сигурността, миграцията, геополитическото развитие и добросъседските отношения. Темата ще коментираме с политолога Арман Бабикян.\r\nНа 14 май ще бъде презентирана новата система за видеонаблюдение в Община Перник. Информация в аванс ще научим от кмета на града Вяра Церовска. С нея ще разговаряме и за проекта „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация\", на който беше дадено началото преди няколко дни. \r\nВ град Белово откриват интересна изложба, която включва над 85 ръчно изплетени дантели. Повече ще ни разкаже Ваня Николова от Радио „Фокус“ – Пазарджик.\r\nНай-старото училище в Кюстендил ще отбележи своя празник. Репортаж на Венцеслав Илчев от Радио „Фокус“ – Кюстендил.\r\nТези и още теми в „Добро утро, България“ от 6.00 до 10.00 с водещ Йоланда Пелова.", "date": "2018.05.10", "title": "Акценти в сутрешния блок „Добро утро, България“ на 11 май"}
{"url": "http://www.focus-news.net/news/2018/05/10/2520314/sastavat-na-balgarskata-armiya-se-uvelichava.html", "text": "Съставът на Българската армия се увеличава. Това съобщиха от пресцентъра на Комисията по отбрана в парламента. Днес по време на заседанието на Комисията по отбрана, в отговор на въпрос, зададен от ген. Константин Попов - председател на комисията, военния министър уточни, че наскоро тиражираната в публичното пространство информация, че съставът на Българската армия е намалял с 1000 военнослужещи, не е коректна. Цифрата е в пъти по-малко, каза министър Каракачанов и информира народните представители, че съставът на Българската армия се увеличава и в момента предстои назначението на 500 военни, а на други 625 е в ход процедура по тяхното назначение. \r\nПо време на днешното заседание беше изслушан и зам.-министър ген. Запрянов, който информира народните представители за напредъка по реализацията на приоритетите по българското председателство в областта на отбраната. От отговорът му стана ясно, че проектите по ПЕСКО са навлезли във фаза на практическа реализация.\r\nНа заседанието бяха представени и трима от удостоените с указ на Президента, офицери с висше военно звание, които представиха своите приоритети.", "date": "2018.05.10", "title": "Съставът на Българската армия се увеличава"}
{"url": "http://www.focus-news.net/news/2018/05/10/2520313/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на САЩ Доналд Тръмп заяви, че неговата „дългоочаквана среща\" със севернокорейския лидер Ким Чен-ун ще се състои в Сингапур на 12 юни.\r\n„Дългоочакваната среща между Ким Чен-ун и мен ще се състои в Сингапур на 12 юни и ще се опитаме да я превърнем в специален момент за световния мир!\", написа американският президент в профила си в социалната мрежа „Туитър“, без да разкрива допълнителни подробности.\r\n*** Унгарският парламент преизбра в четвъртък Виктор Орбан на поста министър-председател, той ще заеме позицията за четвърти път.\r\nОрбан бе избран със 134 гласа за, а против гласуваха 28 народни представители. Някои представители на опозицията бойкотираха заседанието.\r\nСлед гласуването, премиерът заяви, че главната цел на новото правителство ще бъде „обезпечаването на сигурността на Унгария и християнската й култура“.\r\nРИА припомня, че на 8 април в Унгария се проведоха парламентарни избори. Управляващата коалиция „Фидес“, начело с Орбан, победи с 49,6% от гласовете и получи конституционно мнозинство в парламента – 133 депутатски кресла от 199.\r\n*** Министрите на външните работи на Германия и Руската федерация – Хайко Маас и Сергей Лавров, заявиха в четвъртък, че двете държави ще работят за запазване на споразумението за ядрената програма на Иран, след като президентът на САЩ Доналд Тръмп обяви, че Вашингтон ще го напусне и ще наложи нови санкции на Техеран.\r\nПървият дипломат на Берлин подчерта, че е от решаващо значение Иран да се придържа към задълженията си по международната сделка от 2015 г., въпреки че Тръмп обеща да наложи нови санкции на Техеран. Москва, подчерта Маас, може да използва влиянието си върху Техеран за тази цел.\r\n„Необходимо е Иран да остане в споразумението. В негов интерес е също сделката да бъде запазена\", категоричен бе Маас след срещата с руския си колега в Москва.\r\nДържавният глава на САЩ Доналд Тръмп не дочака 12 май, за да обяви решението си дали страната ще остане част от споразумението за ядрената програма на Иран, т.нар. Съвместен всеобхватен план за действие (СВПД), постигнат между световните сили и Техеран през 2015 г. Игнорирайки призивите на европейските си съюзници, на 8 май американският президент съобщи, че Вашингтон се изтегля от договора. „Иранската сделка е дефектна в сърцевината си. Обявявам, че САЩ ще се оттеглят от ядрената сделка с Иран“, заяви Тръмп в телевизионно обръщение от Белия Дом, подчертавайки, че Техеран е водещият световен спонсор на тероризма и дестабилизиращ фактор за стабилността в Близкия Изток.\r\nЗа разлика от САЩ обаче Русия и Китай се застъпиха за запазване на сделката.\r\n*** В рамките на разследване за проникването на т.нар. „Терористична организация на гюленистите/Паралелна държавна структура (ФЕТО/ПДС) в Командването на турските ВВС, в провинция Измир  са издадени заповеди за арест общо на 96 лица. От тях първоначално са заловени 65 лица, а в последствие броят им е достигнал до 82-ма военнослужещи.\r\nОтделно от това в черноморската провинция Самсун е задържан бившия зам.-министър в Министерството на младежта и спорта Аслан Каранфил. През 2011 год. той е бил кандидат депутат в листите на управляващата Партия на справедливостта и развитието (ПСР), а през 2015 год. – кандидат за депутат от Партията на националистическото движение (ПНД). След задържането бившият зам.-министър е подложен на медицински преглед и откаран за разпити в столицата Анкара.\r\n*** Европа повече не може да разчита на САЩ да я защитава, заяви германският канцлер Ангела Меркел, като призова Европейския съюз да поеме съдбата си в собствените си ръце.\r\n„Вече положението не е такова, че САЩ просто да ни защитава и Европа трябва да поеме съдбата си в собствените си ръце, това е задача за бъдещето“, заяви Меркел, след като американският президент Доналд Тръмп обяви, че САЩ излизат от ядрената сделка с Иран.\r\n*** Министърът на външните работи на Бахрейн Шейх Халид ал-Халифа подкрепи правото на Израел „да се защити“, след като в рамките на нощта срещу четвъртък бяха нанесени удари срещу ирански военни цели в Сирия.\r\n„Докато Иран нарушава статуквото в региона и нахлува в държави със своите сили и ракети, всяка държава в региона, включително и Израел, има право да се защитава, като унищожава източниците на опасност\", заяви министърът, чиято страна е близък съюзник на Саудитска Арабия, в социалната мрежа „Туитър“.\r\n*** Силен вятър, дъжд и градушка удариха гръцкия пристанищен град Солун.\r\nГолямото количество вода превърна улиците на Солун в реки и предизвика транспортен хаос, особено по крайбрежните улици и булеварди. Наводнени са голям брой къщи и сгради, включително тази на общината. \r\nКъм момента се съобщава за един ранен – жена, която е била повалена от водата. От потънали във водата автомобили са спасени четирима души. \r\nВ центъра на Солун е прекъснато електрозахранването, има и проблеми с водоснабдяването, а там, където не е спряна, течащата вода е мръсна. \r\nИма закъснения на полетите на международното летище „Македония\", а за определено време движението на въздушния трафик бе изцяло преустановен. \r\nМетеоролозите издадоха предупреждение за буря с дъжд, градушка и вятър за по-голямата част от Гърция и островите, което ще остане в сила и за петък.\r\n*** Официалната Тирана предложи откриването на военни бази на НАТО и на САЩ на територията на Албания. Това заяви заместник-министърът на отбраната на Албания Петро Кочи.\r\nСъответното изявление Кочи направи в интервю за вестник СОТ, в което увери, че Албания предлага и подкрепя изграждането на военни бази на своя територия. \r\n„Албания не е в НАТО само за бройка, а е равноправен член и силна подкрепа за Алианса\", подчерта албанският заместник-министър на отбраната и допълни, че за Албания  партньор номер едно са САЩ.\r\n„Ние, като член на НАТО, смятаме, че е в интерес на Алианса в Албания да има военна база, тъй като това е и в интерес на националната сигурност на страната ни. Предложението пред НАТО и САЩ е политическо и сега очакваме да получим отговор на изграждането на военни бази\", обясни Кочи.\r\nПо отношение на влиянието на Русия в страните от Западните Балкани, албанският министър твърди, че Москва се опитва да ги използва срещу Европа.\r\n***", "date": "2018.05.10", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/05/10/2520315/smolyan-obshtinskiyat-savet-prie-sistema-za-priem-v-parvi-klas-s-vodesht-kriteriy-blizostta-na-uchilishteto-do-postoyanniya-ili-nastoyasht-adres-na-deteto.html", "text": "Общински съвет – Смолян прие на днешната си сесия система за прием в първи клас, с водещ критерий близостта на училището до постоянния или настоящ адрес на детето, предаде репортер на Радио „Фокус“ – Смолян. По време на дебатите общинският съветник Салих Аршински от ДПС заяви, че е резервиран към подобен тип райониране, тъй като всички са  свидетели на вълната от негодувания в страната по този въпрос. Той подчерта, че иска да има равни условия за всички деца и родители, за да могат те да запишат децата си, в което училище пожелаят.\r\nКметът на Смолян Николай Мелемов заяви, че много хора разсъждават по този начин, но в случая става въпрос за деца в първи клас и няма как да се търсят други критерии, няма и друга възможност да се приложат други критерии за подбор.\r\nОбщинският съветник от ГЕРБ Мария Семерджиева, която е и началник на РУО – Смолян отбеляза, че в Закона за предучилищно и училищно образование е посочено правота на родителя да избере училище и с приемането на наредбата няма да бъдат нарушени правата на родителите. Тя уточни, че посочените критерии не ощетяват децата. „Децата в община Смолян намаляват непрекъснато. По данни от ГРАО имаме 232 деца, подлежащи за записване в първи клас, като при проверки е установено, че част от тях не са на територията на общината“, поясни Семерджиева. Тя допълни, че заради намалелия брой на децата в общината има повече места в училищата отколкото деца, които ще бъдат записани в първи клас, така че няма опасност някое дете да не бъде записано там, където желае родителя. Семерджиева допълни, че границите на райониране са широки и касаят най-вече Нов център, защото в едното училище има много струпани деца, а другото има маломерни паралелки.\r\nНа сесията бе одобрено и предложение, спрямо което три общински образователни институции в Смолян ще бъдат наградени по повод кръглите си годишнини, които се навършват през 2018 г. Пред общинските съветници вносителят на докладната записка и кмет на Смолян Николай Мелемов заяви, че през настоящата година Детска градина „Слънце“ навършва 40 години, 70 години чества Детска градина „Родопчанче“, а 35 години се навършват от откриването на Средно училище „Отец Паисий“ – Смолян. По думите на Мелемов, през годините всички те имат достоен и значим принос във възпитанието и обучението на поколения деца и ученици от Смолян и общината. За приноса си към развитието на децата на Смолян и общината, образователните институции ще бъдат наградени с парични награди от по 1000 лв., реши единодушно Общинския съвет. Наградите ще бъдат връчени по време на отбелязването на кръглите годишнини на всяко едно от образователните заведения.\r\nБе прието и решение Община Смолян да подпомогне с по 1000 лв. двете семейства, живеещи във вековната Папратилова къща, която пострада при пожар през април. Това реши на днешното си заседание Общински съвет – Смолян. В следствие на пожара е унищожена покривната конструкция на двете къщи, тавански гредоред и част от стените. Цялото обзавеждане е негодно за употреба, поради което къщата не може да се обитава. Кметът на община Смолян Николай Мелемов заяви, че общината винаги е помагала на жителите си в подобни тежки ситуации и този път ще помогне пострадалите, за да възстановят щетите от пожара.\r\nНели ГЕРГЬОВСКА", "date": "2018.05.10", "title": "Смолян: Общинският съвет прие система за прием в първи клас, с водещ критерий близостта на училището до постоянния или настоящ адрес на детето"}
{"url": "http://www.focus-news.net/news/2018/05/10/2520316/plovdiv-nad-100-signala-sa-polucheni-za-navodneni-podlezi-bolnitsi-uchilishta-i-drugi-obekti-sled-prolivniya-dazhd-koyto-prevalya-v-ranniya-sledobed-v-grada.html", "text": "Над 100 сигнала са получени за наводнени подлези, болници, училища и други обекти, след проливния дъжд, който преваля в ранния следобед в Пловдив. Това каза за Радио „Фокус“ – Пловдив инсп. Цвятко Дешев, говорител на Регионална дирекция „Пожарна безопасност и защита на населението“.  По думите му цялата налична техника в четирите служби на пожарната в Пловдив е ангажирана по сигналите на гражданите. „С приоритет естествено се стремим да реагираме първо на сигнали за наводнени сгради с обществено предназначение, в това число подлези, болници и училища. Сред пострадалите от проливния дъжд обекти са Онкологията в кв. „Кючук Париж“, Детската клиника на бул. „Васил Априлов“, подлеза на Централна гара, Областната администрация, Дома за деца с увреждания и много други. Получен е и сигнал за закъсали коли на Коматевския възел“, коментира Дешев. Той посочи, че няма сигнали за бедстващи или пострадали хора. Екипите на Пожарната в Пловдив продължават да отреагират на сигнали.\r\nКъм момента непроходим за ниски автомобили е и подлезът на ул. „Гладстон“ при Централна поща. Сигнали са получени още за училище, също за болница „Медлайн“.\r\nТони МИХАЙЛОВ", "date": "2018.05.10", "title": "Пловдив: Над 100 сигнала са получени за наводнени подлези, болници, училища и други обекти, след проливния дъжд, който преваля в ранния следобед в града"}
{"url": "http://www.focus-news.net/news/2018/05/10/2520320/daily-sabah-evropa-izglezhda-nepodgotvena-za-desetkite-hilyadi-teroristi-koito-shte-se-razhozhdat-svobodno-do-dve-godini.html", "text": "Европа изглежда неподготвена за момента, в който десетки хиляди терористи ще се разхождат свободно по улиците на градовете й. През следващите две години освободени от европейските затвори ще бъдат повече от 200 осъдени за тероризъм – само малка част от онези, които до голяма степен формираха първата вълна от екстремисти, бленуващи за създаването на ислямски халифат в Сирия и Ирак, отбелязва турският вестник Daily Sabah. \r\nОбщо около 12 000 европейци се присъединиха към редиците на „Ислямска държава“ и „Ал Кайда“ след 2011 г.; около една трета от тях вече са се завърнали обратно по домовете си в страните от Стария континент и живеят свободно. Някои от тях са в очакване на съдебен процес, но дори не са изправени пред сериозни обвинения поради липса на достатъчно доказателства.\r\nКолко голяма заплаха представляват тези признати екстремисти, живеещи в цяла Европа, и на какво са способни властите, за да се справят с тях? В най-добрия случай тактиката им ще бъде импровизирана. \r\nПредстоящото освобождаване на „екстремисти-ветерани“ може да се смятат за „четвърта вълна от върнати\", твърди Рик Колсает, учен в белгийския институт „Егмонт\", автор на задълбочени проучвания за насилие, породено от екстремизъм.\r\n„Има редица лични неудовлетворения и мотивации, които са тласнали децата в пътуването им към „Ислямска държава“, които сега трябва да се обърнем. Ако не го обсъждаме сега, средата ще продължи да бъде благоприятна за този вид насилие от джихади\".\r\nФарид Бениету, бивш член на терористична групировка, който сега публично се е отказал от екстремизма, се опасява, че Европа не е подготвена да се справи с ордите на „вярващите“, които се разхождат свободно.\r\n„Тези момчета, които са осъдени днес или които чакат съдебен процес, ще излязат един ден\" на свобода, предупреждава Бениату, като същевременно обръща внимание: „Въпросът, всъщност, е: какъв вид подготовка ще има за освобождаването им?\"\r\nПрисъдите за тероризъм в Европа доскоро бяха с продължителност средно около шест години – значително по-малки, отколкото в САЩ, например, където обикновено наказанието е около 13 години лишаване от свобода, според данни на Европол.\r\n„Опасността е рискът от рецидивизъм. Не трябва твърде прибързано да вярваме на някои терористи, които казват, че се покайват\", заяви в неотдавнашно интервю за вестник Le Monde Катрин Шамренау, генерален прокурор от Париж.\r\nПредстои Франция, която многократно бе обект на нападения на „Ислямска държава“, да освободи 57 затворници - около половината от сегашния брой осъдени на тероризъм. Във Великобритания трябва да бъдат освободени 25 затворници, или три четвърти от общия брой осъдени за тероризъм. \r\nВ Белгия 80 признати чуждестранни бойци вече са свободни и към тях скоро ще се присъединят още 44 души. В Испания 21 от 34-те завръщащи се екстремисти са освободени в края на миналата година. И в Босна и Херцеговина, и в Косово всеки чуждестранен боец ще бъде освободен от затвора. \r\nСамо в тези страни общият брой на „бившите джихадисти“ надхвърля 200 души. Истинският им брой в Европа обаче несъмнено е много по-голям. Германия, в която също се завръщат множество екстремисти, все още не е публикувала официална статистика за броя им. \r\nЗа сравнение, до 2026 г. в САЩ се планира освобождаването на едва 50 „вътрешни джихадисти“. Тереза Герова", "date": "2018.05.10", "title": "Daily Sabah: Европа изглежда неподготвена за десетките хиляди терористи, които ще се разхождат свободно до две години"}
{"url": "http://www.focus-news.net/news/2018/05/10/2520324/sliven-rakovoditelyat-na-predstavitelstvoto-na-evropeyskata-komisiya-v-balgariya-ognyan-zlatev-i-kmetat-stefan-radev-nagradiha-izyaveni-detsa.html", "text": "Ръководителят на Представителството на Европейската комисия в България Огнян Златев и кметът Стефан Радев наградиха изявени деца. Те са от НУ „Васил Левски“ и детска градина „Божур“ и са се отличили на конкурс за оцветяване на книжки на Обществен дарителски фонд. Това се случи по време на втория ден на Евробазар – Сливен 2018, съобщиха от пресцентъра на Община Сливен. На награждаването присъства и заместник-кметът по икономическо сътрудничество Стоян Марков.\r\n„Много се радвам да бъда днес сред Вас. Това, което правим всички ние, го правим за Вас и Вашето бъдеще. Бъдещето на България е в Европа. Нека не забравяме, че имаме да се справяме с още доста предизвикателства. Можем да се справим с всичко, ако работим заедно и си вярваме“, каза пред присъстващите Огнян Златев.\r\nБазарът е посветен на Деня на Европа и на Българското председателство на Съвета на ЕС и 2018 - Европейската година на културното наследство. Неговото мото е ,,Европа за всеки”. Организатор е Европейски информационен център „Европа Директно – Сливен” в партньорство с Община Сливен.", "date": "2018.05.10", "title": "Сливен: Ръководителят на Представителството на Европейската комисия в България Огнян Златев и кметът Стефан Радев наградиха изявени деца"}
{"url": "http://www.focus-news.net/news/2018/05/10/2520310/donald-tramp-obyavi-sreshtata-s-kim-chen-un-shte-se-provede-na-12-yuni-v-singapur.html", "text": "Държавният глава на САЩ Доналд Тръмп заяви, че неговата „дългоочаквана среща\" със севернокорейския лидер Ким Чен-ун ще се състои в Сингапур на 12 юни, предава американският телевизионен канал Fox News.\r\n„Дългоочакваната среща между Ким Чен-ун и мен ще се състои в Сингапур на 12 юни и ще се опитаме да я превърнем в специален момент за световния мир!\", написа американският президент в профила си в социалната мрежа „Туитър“, без да разкрива допълнителни подробности.Тереза Герова", "date": "2018.05.10", "title": "Доналд Тръмп обяви: Срещата с Ким Чен-ун ще се проведе на 12 юни в Сингапур"}
{"url": "http://www.focus-news.net/news/2018/05/10/2520321/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-sevlievo-i-antonovo-v-rayona-na-selo-sheremetya.html", "text": "В едната лента се осъществява движението в участък от пътя между Севлиево – Велико Търново и Антоново. В отсечката от км 133 до км 138 в района на село Шереметя се извършва ремонт. Трафикът се регулира със светофарна уредба, а дейностите трябва да приключат до 11-ти май. Това съобщиха за Радио „Фокус“ – Велико Търново от Областно пътно управление-Велико Търново. Времето на територията на областта е предимно облачно, като на много места превалява дъжд. Настилките са частично мокри, в различни участъци и хлъзгави. От КАТ „Пътна полиция“ съветват водачите да карат внимателно. В региона не са регистрирани тежки инциденти през изминалото денонощие. Няма и допълнително въведени ограничения. Изграждането на пътна връзка затруднява движението в участък от пътя между село Поликраище и Елена. Движението в отсечката от км 16+800 до км 17+570 да се осъществява с повишено внимание, апелират от Областно пътно управление. От там уточниха, че дейностите трябва да приключат до 12 юни. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш.\r\nЛуиза ТРАНЧЕВА", "date": "2018.05.10", "title": "Велико Търново: В едната лента се осъществява движението по пътя между Севлиево и Антоново, в района на село Шереметя"}
{"url": "http://www.focus-news.net/news/2018/05/10/2520322/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-na-gkpp-dunav-most-ruse.html", "text": "На българо-турската граница трафикът е интензивен на ГКПП \"Капитан Андреево\" на изход за товарни автомобили. Това съобщиха от пресцентъра на ГД \"Гранична полиция\". На българо-румънската граница трафикът е интензивен на ГКПП \"Дунав мост Русе\" също на изход за товарни автомобили. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nОт 17.30 часа поради проблем с АИС - граничен контрол обработката на превозни средства, ще бъде затруднена.", "date": "2018.05.10", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\" и на ГКПП \"Дунав мост Русе\""}
{"url": "http://www.focus-news.net/news/2018/05/10/2520323/ombudsmanat-maya-manolova-shte-se-sreshtne-s-zhitelite-na-obshtina-satovcha-na-11-may.html", "text": "Омбудсманът Мая Манолова ще посети утре, 11 май, община Сатовча, област Благоевград. Това съобщиха от пресцентъра на Омбудсмана на Р България. В 12.00 часа в местното читалище „Св. Св. Кирил и Методий – 1926“  тя ще се срещне с кмета д-р Арбен Мименов и повече от 200 жители на селото, които я сезираха във връзка с режима за добив на скално-облицовъчни материали в района.", "date": "2018.05.10", "title": "Омбудсманът Мая Манолова ще се срещне с жителите на Община Сатовча на 11 май"}
{"url": "http://www.focus-news.net/news/2018/05/10/2520325/nataliya-apostolova-rakovoditel-na-misiyata-na-es-v-kosovo-vse-oshte-nyama-data-za-vizovata-liberalizatsiya.html", "text": "Все още не може да се говори за конкретна дата за визовата либерализация на Косово. Това заяви специалният представител на Европейския съюз в Прищина Наталия Апостолова в отговор на въпрос на министъра за интеграция в Прищина - Дурати Ходжа, предава скопският телевизионен канал „Алсат-М“.\r\nНа свой ред Ходжа повтори, че Косово е изпълнило всички критерии и че през следващите месеци гражданите на най-младата държава на Балканите би трябвало да се радват на привилегията да пътуват без визи в страните от Общността.  \r\nАпостолова заяви, че Прищина досега е изпълнила повечето от задълженията си, но все още има предизвикателства, които трябва да бъдат преодолени.Тереза Герова", "date": "2018.05.10", "title": "Наталия Апостолова, ръководител на мисията на ЕС в Косово: Все още няма дата за визовата либерализация"}
{"url": "http://www.focus-news.net/news/2018/05/10/2520326/burgas-patnite-nastilki-sa-mokri-na-mesta-zaradi-prevalyavaniya-ot-dazhd-v-oblastta.html", "text": "Пътните настилки са мокри на места заради превалявания от дъжд в област Бургас, предаде репортер на Радио „Фокус“ – Бургас. Видимостта е добра. Движението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срокът е до 13 май тази година.\r\nИзвършват се ремонтни дейности и на пътя Слънчев бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативни маршрути. Ремонтите в този участък трябва да приключат до 18 юни 2018г.\r\nНа входно-изходните пътни артерии на Бургас движението се осъществява нормално, без задръствания. Мокри са пътищата и в града.\r\nИнтензивно се извършва движението по основните улици и булеварди. Натоварен е автомобилният трафик в района на кръговото кръстовище „Трапезица” и пред Окръжна болница. По-интензивно е движението в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”.\r\nИнтензивно е движението по централните градски улици „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на Новата поща.\r\nВеселина НИКОЛОВА", "date": "2018.05.10", "title": "Бургас: Пътните настилки са мокри на места заради превалявания от дъжд в областта"}
{"url": "http://www.focus-news.net/news/2018/05/10/2520332/zdf-mariano-rahoy-predlozhi-dialog-na-kataluntsite.html", "text": "Министър-председателят на Испания Мариано Рахой демонстрира готовност да „отвори диалог“ с бъдещето правителство на Каталуния, предава германският телевизионен канал ZDF.\r\nПред местната  Рахой подчерта, че единственото условие за разговорите с Барселона е диалогът да се осъществи „в рамките на закона“. \r\nВ сряда Конституционният съд в сряда отново осуети плановете на каталунците за избирането на намиращия се в Германия Карлес Пучдемон за регионален лидер. Ако до 22 май няма ново правителство ще се наложи насрочването на нови избори. Тереза Герова", "date": "2018.05.10", "title": "ZDF: Мариано Рахой предложи диалог на каталунците"}
{"url": "http://www.focus-news.net/news/2018/05/10/2520329/predstoyashti-sabitiya-v-stranata-za-11-may-agentsiya-fokus.html", "text": "*** \r\nОт 21.00 часа на площад „Централен“ в Брацигово президентът Румен Радев ще участва в тържествената заря-проверка по повод 142-ата годишнина от Априлската епопея. \r\n*** \r\nОт 11.00 часа в Гербовата зала на „Дондуков“ 2 президентът Румен Радев ще удостои посланика на Република Корея у нас Шин Бу-нам с орден „Стара планина“ – първа степен. \r\n*** \r\nВ 9.30 часа на централния площад в град Каварна вицепрезидентът Илияна Йотова ще открие в 15-ия Общобългарски младежки фолклорен събор „С България в сърцето” в Каварна. Съборът ще се проведе на 11, 12 и 13 май 2018 г. Мотото му е „Фолклорът – най-атрактивната картичка на България“.  \r\n*** \r\nВ 9.00 часа ще започне пленарното заседание на Народното събрание.\r\n*** \r\nОт 9.00 в Информационния център на Европейския съюз в София (ул. „Г. С. Раковски“ №124) ще се проведе среща дискусия, посветена на иновативната социална практика „Колеж за овластяване“ – същност и приложимост в български контекст.\r\n*** \r\nОт 9.00 часа в Интер Експо Център Специалисти в сферата на бизнеса, финансите и дигиталните технологии от три континента и девет държави ще бъдат гост-лектори в първата по рода си конференция за криптовалути и дигитални финанси в България - The Crypto CONF 2018.\r\n*** \r\nОт 9.30 часа в ХVI състав на Специализирания наказателен съд ще се гледа делото срещу Стефан Б., Христо А., Владислав Г. и др., обвинени в организиране и ръководене на организирана престъпна група. \r\n*** \r\nОт 9.30 часа в 3 състав на Софийски градски съд ще се гледа делото срещу прокурор Константин С., обвинен в неправомерно присъединяване към ел. мрежата. \r\n*** \r\nОт 10.00 часа кметът на София Йорданка Фандъкова и Н.Пр.Посланика на Азербайджан д-р Наргиз Гурбанова ще засадят дървета в парк-музей „Врана“. Засаждането на три чинари ще бъде по повод отбелязването на 100 години на Азербайджанската демократична република. \r\n*** \r\nОт 10.00 часа в XIII състав на Специализирания наказателен съд ще се гледа делото срещу Радослав К., Генчо П., Венцислав П. и др., обвинени в организиране и ръководене на организирана престъпна група. \r\n*** \r\nОт 10.15 часа в Х въззивен състав на Софийски градски съд ще се гледа делото срещу Константин К., обвинен по чл. 343Б, ал. 1 от НК. \r\n*** \r\nОт 10.00 часа в IХ състав на Специализирания наказателен съд ще се гледа делото срещу Гроздан Т., Иван П., Калоян Г., Емил К. и др., обвинени в организиране и ръководене на организирана престъпна група. \r\n*** \r\nОт 10.00 часа в ХIІ състав на Специализирания наказателен съд ще се гледа делото срещу Гриша Г., Данаил Г., Емилия С. и др., обвинени в образуване и ръководене на организирана престъпна група. \r\n*** \r\nОт 10.00 часа в сградата на Съюза на юристите в България ще се състои организират кръгла маса за обществено обсъждане на проекта за изменение и допълнение на Закона защита на личните данни (ЗЗЛД).\r\n*** \r\nОт 10.00 часа в сградата Българската търговско-промишлена палата (ул. „Искър“ 9, ет. 1, зала А) ще се проведе презентация на тема „Възможности за бизнес с Португалия“, организирана съвместно с Българо-португалската търговска камара и Посолството на Португалия в София. \r\n*** \r\nОт 10.30 часа в ХVІІІ състав на Специализирания наказателен съд ще се гледа делото срещу Руси Д., Стоян Д., Красен Н. и др., обвинени в образуване и ръководене на организирана престъпна група. \r\n*** \r\nОт 11.00 часа в ХVІІІ състав на Специализирания наказателен съд ще се гледа делото срещу Андреан А., Благо А., Венцислав Ф. и др., обвинени в организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция на църквата „Св. Стефан“ – паметник на българската държавност и духовност. \r\n*** \r\nОт 11.00 часа в на територията на ЧСУ „Цар Симеон Велики“-с. Иваняне ще се проведе тържествена церемония по откриването и освещаването на тенис зала „Comac Tennis Arena\".  \r\n*** \r\nВ 11.00 часа в „София Хотел Балкан“ за 21-ви път ще се проведе Националния конкурс „Учител на годината“.  Очаква се на събитието да присъстват министърът на образованието Красимир Вълчев, кметът на София Йорданка Фндъкова и др.\r\n*** \r\nОт 11.00 часа в Конферентната зала в Ректората на Софийския университет „Св. Климент Охридски“ Джузепе Консоло ще представи своята книга „Атентатът срещу папата“.\r\n*** \r\nОт 11.30 часа в Изложбена зала ЦУМ ще бъде открита дванайсетото  издание на  търговско изложение „Доверете се на българското“.\r\n*** \r\nОт 12.00 часа и от 14.00 часа в Националния исторически музей ще се проведат часове по калиграфия, съпътстващи проекта „Представителна изложба: Сакралното пространство по българските земи XV–XIX в.”, реализиран с частичната финансова подкрепа на Министерство на културата.\r\n*** \r\nВ 12.00 часа зам.-кметът на София Евгени Крусев ще провери работата на фирмите по ремонта на  ул. \"Св. Николай Чудотворец\" и детска градина ОДЗ 15 в кв. „Надежда“. \r\n*** \r\nОт 12.00 часа в Столична библиотека ще се проведе Ден на отворените врати – „Библиотеката – съкровищница на словото“. Ще бъде открита документалната изложба „Прослава на св. св. Кирил и Методий“, посветена на паметта на Първоучителите. От 8.30 до 19.30 ч. всички желаещи ще могат да получат безплатни едногодишни читателски карти и да се запознаят с библиотеката.\r\n*** \r\nОт 12.30 часа в столичното 23-то училище Народните представители от Комисията по образованието и науката и членовете на Съвета на жените в бизнеса в България ще дадат началото на Програма за кариерно ориентиране на ученици. Инициативата „Запознай се с бъдещето“. \r\n*** \r\nОт 13.00 часа в Литературен клуб „Перото” ще започне конференцията „Българистиката в Европа - настояще и бъдеще”.\r\n*** \r\nОт 13.30 часа в ИнфоЦентър София - Европейска столица на спорта ще се състои пресконференция във връзка с предстоящото тази неделя състезание по шосейно колоездене „DRAG ИЗКАЧВАНЕ НА ВИТОШA”.\r\n*** \r\nОт 14.00 часа в Библиотечно-информационен център на Химикотехнологичен и металургичен университет ще се състои проявата - Ден на отворени врати. Събитието е по повод 11 май - Ден на библиотекаря и на него ще присъства и писателя Нидал Алгафари, който ще представи своите книги и ще отправи поздравления към библиотекарите.\r\n*** \r\nОт 14.00 часа в XIV състав на Специализирания наказателен съд ще се гледа делото срещу Иван Д., Катерина Д., Анжело В. и др., обвинени в образуване и ръководене на организирана престъпна група.  \r\n***\r\nОт 14.00 часа в XVI състав на Специализирания наказателен съд ще се гледа делото срещу Крум К., Мирослав Е. и Свилен Г., обвинени в образуване и ръководене на организирана престъпна група.  \r\n***\r\nОт 14.30 часа в IX състав на Специализирания наказателен съд ще се гледа делото срещу Огнян А., Янко Я., Ивайло С., Петър М. и др., обвинени в организиране и ръководене на организирана престъпна група. \r\n*** \r\nОт 15.30 часа в офиса на ГЕРБ (бул. „Цар Освободител” № 45 А, ет.1) народният представител от ГЕРБ-София област Валентин Милушев ще проведе приемна за граждани. \r\n*** \r\nОт 16.00 часа в СУ „Св. Климент Охридски\", Библиотека „Филологии\" (Ректорат, 6 етаж), ще бъде представено четвъртото разширяване  на Зографската електронна научно-изследователска библиотека. \r\n*** \r\nОт 17.30 часа в Американския център на Столичната библиотека (пл. \"Славейков\" 4А) проф. Радж Рагунатан ще представи своята книга \"Ти си умен, успешен, но дали си ЩАСТЛИВ?“.\r\n*** \r\nВ 18.00 часа в Борисовата градина ще се проведе шествие на страните участници в азиатския фестивал „Цветовете на традициите“, който ще се състои на 12 май. Шествието ще започне от „Лятната естрада” и ще приключи на езерото „Ариана”.\r\n*** \r\nОт 18.30 часа в Театър Азарян ще бъдат представени спектаклите „Palace.” („Дворец.”) и „I Identify” („Аз се определям”). \r\n*** \r\nОт 19.00 часа в Литературен клуб „Перото” ще започне представянето на българското издание на книгата „Тайният дневник на Хитлер” от гръцкия писател Харис Влавианос.\r\n*** \r\nОт 19.00 часа ще се състои официалната церемония по награждаването Националния конкурс „Най-зелените компании в България”, който се организира с подкрепата на Министерството на околната среда и водите.\r\n*** \r\nОт 19.00 часа в „Софийска опера и балет“ ще се състои спектакъла „Луд гидия“. \r\n*** \r\nВ 19.30 часа в Аулата на СУ „Св. Климент Охридски“ ще се състои тържествена церемония, на която ще бъдат отличени победители в конкурс „Студент на годината“.\r\n*** \r\nОт 19.30 часа на сцената на зала „България“ Радиосимфониците с главния диригент Марк Кадин и солиста Марио Ангелов ще изпълнят Славянски марш от Пьотр Илич Чайковски, Симфония № 4 - Концертанте от Карол Шимановски, симфонична поема „Вълтава“ от Бедржих Сметана и гротескна симфонична сюита „Бай Ганьо“ от Веселин Стоянов.\r\n*** \r\nОт 20.00 часа в Зала 1 на НДК Стефан Вълдобрев & Обичайните заподозрени ще изнесат своя първи концерт.\r\n*** \r\nОт 20.30 часа в Литературен клуб „Перото” ще се проведе Състезание, организирано от Асоциацията на студентите – медици в България. \r\n***\r\nОт 8.30 часа в гр. Белослав, СУ „Св.Св. Кирил и Методи“ ще се чества патронния празник на училището.\r\n*** \r\nОт 9.30 часа ще се проведе извънредна сесия на Общинския съвет в Благоевград, на която ще бъде разгледано искане за провеждане на местен референдум „за“ или „против“ за „Запазване и възстановяване на раннохристиянска черква от IV век от времето на император Константин Велики и неговите синове, както и баня, канализация, административни, производствени и жилищни сгради  открити в тракийското селище Скаптопара на площ от 120 декара в землището на с. Покровник и с. Зелен дол“.\r\n*** \r\nОт 12.00 часа в местното читалище „Св. Св. Кирил и Методий – 1926“  омбудсманът Мая Манолова ще се срещне с кмета д-р Арбен Мименов и повече от 200 жители на селото, които я сезираха във връзка с режима за добив на скално-облицовъчни материали в района\r\n*** \r\nОт 13.30 часа в залите на Регионален исторически музей- Благоевград ще се проведе награждаване на отличилите се по възрастови групи участници в областния ученически конкурс за рисунка и стихотворение „Това е моята родина“.\r\n*** \r\nОт 16.00 часа в комплекс „Славейков“ ще бъде открит най-модерният плувен комплекс в страната Парк „Арена ОЗК“ – Бургас.\r\n*** \r\nВ 17.30 часа в залата на Културен център \"Морско казино\" ще започне церемонията за връчване на наградите в литературния конкурс \" Петя Дубарова. \r\n*** \r\nОт 10.00 часа в Университетския медико дентален център (бул. „Цар Освободител\" №84, етаж 5) ще се проведе кратка пресконференция във връзка с дейностите и първи резултатите по програмата за безплатни операции за връщане на зрението при двустранно слепи пациенти с катаракта, които имат предотвратима слепота.\t\t\r\n*** \r\nОт 11.00 часа в градинката до Националната астрономическата обсерватория и планетариум „Николай Коперник“ ще се състои откриване на пластиката \"Звездоброец\".\r\n*** \r\nОт 14.00 часа в офиса на ПП ГЕРБ (ул. „Георги Бенковски” №1) общинският съветник Людмила Колева ще проведе приемна за граждани. \r\n*** \r\nОт 17.00 часа в Морско казино общинският детски комплекс ще  проведе тържествен педагогически съвет по случай 65 години организирана  извънучилищна дейност във Варна и 25 години от създаването на ОДК-Варна, под мотото „Традиции, корени, съвременност, криле...”. \r\n*** \r\nОт 11.00 часа край Петропавловския манастир до гр. Лясковец ще бъде открито седмото издание на Националния събор на овцевъдите в България.  \r\n*** \r\nОт 11.00 часа пред паметника на Светите братя равноапостоли Кирил и Методий ще се проведе Отбелязване на патронния празник на ВТУ „Св. св. Кирил и Методий“. \r\n*** \r\nОт 12.00 часа край Петропавловски манастир ще се проведе официално откриване на Националния събор на овцевъдите. \r\n*** \r\nОт 17.30 часа в конферентната  на ИЗ „Рафаел Михайлов“ ще се проведе поетична вечер, посветена на художника Рафаел Михайлов, изпълнена от литератора Здравко Пеев и с участието на актьорите Иван Митев и Детелин Кандев. \r\n*** \r\nОт 19.00 часа в МДТ „Константин Кисимов“ ще бъде представен „Секс, наркотици, рок & рол“ – спектакъл с участието на Ивайло Христов, Добрин Векилов – Дони и Коцето – Калки. Автор: Ерик Богосян. Постановка: Николай Ламбрев – Михайловски. Продукция на театър „Българска армия“ - София. \r\n***  \r\nОт 13.00 часа ще бъде извършено официално откриване на новата сграда на Административен съд – Видин. Кметът на Община Видин Огнян Ценков ще бъде гост на церемонията.\r\n*** \r\nОт 14.00 часа в офиса на БСП във Враца ще се проведе пресконференция, на която ще бъдат изнесени данни за състоянието на Врачанската болница.\r\n*** \r\nОт 14.00 часа в ХГ „Недялко Каранешев“ ще бъде отрита изложба на рисунки, апликации, фотоси, снимки, колажи на тема „Българското председателството на Съвета на ЕС“, част от Проект „Европа за гражданите на Община Горна Оряховица“. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри / от 8 до 13 май/. \r\n*** \r\nОт 9.00 часа пред паметника на Стефан Караджа ще бъдат поднесени цветя по повод 178 години от рождението му и патронен празник на ОУ „Стефан Караджа“. \r\n*** \r\nОт 10.00 часа в Голямата заседателна зала на Община Добрич ще бъдат връчени грамоти и купи на първенците в общински етап на ученическите игри за учебната  2017/2018 г.\r\n*** \r\nВ 13.30 часа в Зала за презентации на етаж 2 на Професионална гимназия по ветеринарна медицина „Проф. д-р Георги Павлов” (бул. „25 септември” №98) ще се проведе пресконференция във връзка с проекта за реконструкция на гимназията. \r\n*** \r\nОт 19.00 часа в огледална зала „Нели Божкова“ ще се проведе концерт на Български камерен оркестър-Добрич. \r\n*** \r\nОт 10.00 часа в Рилския манастир заместник-министърът на образованието и науката Таня Михайлова ще отличи директори на училища с наградата на МОН „Св. Иван Рилски“.\r\n***\r\nОт 10.00 часа в малката зала на Областна администрация ще се проведе пресконференция на „Инспекция по труда” и „Бюро по труда” по повод предстоящата черешова кампания.  – отразява Венцеслав. \r\n***\r\nОт 17.30 часа в залата на Общински драматичен театър ще се проведе празник по повод 198 години от създаването на Основно училище „Св.св. Кирил и Методий”. – по телефона. \r\n***\r\nОт 17.30 часа в Регионален исторически музей ще се проведе публична лекция на доцент Екатерина Керемидарска” – „Никой не е по-голям от хляба”. - По телефона, интервю.  – \r\n***\r\nОт 18.00 часа в къща-музей „Людмил Янков” ще бъде представена последната книга на поета Методи Джонев . – не се отразява. \r\n*** \r\nОт 10.30 часа в катедралата „Св. Св. Кирил и Методий“ министърът на регионалното развитие и благоустройството Николай Нанков ще присъства на литургия, от където ще тръгне празнично шествие по повод празника на Ловеч. В 11.00 часа на площад „Тодор Кирков“ ще бъде издигнато тържествено знамето на Община Ловеч. От 12.00 часа в читалище „Наука - 1870 г.“ ще се състои Церемонията по удостояване със званието „Почетен гражданин на Ловеч“. \r\n*** \r\nОт 17.30 часа в читалище \"Нов живот\" ще се проведе гала спектакъл под надслов \"Приказка без край\". \r\n*** \r\nОт 10.00 часа в двора на ХI ОУ „Елин Пелин“ ще започне патронният празник на училището. „Розите на България“ - участие в инициативата на Министерство на културата за най-дълго българско хоро.\r\n*** \r\nОт 11.00 часа в НЧ „Наука - 1967 г.“ ще се проведе изложба по повод Деня на библиотекаря. \r\n*** \r\nВ 13.05 часа председателят на ПГ на ГЕРБ и заместник-председател на партията Цветан Цветанов ще присъства на откриването на паметна плоча в местността „Главан“ край Брезник и ще произнесе встъпителна реч. Лидерът на БСП - София Калоян Паргов също ще участва в церемонията. \r\n*** \r\nОт 17.00 часа в кв. „Тева“ ще се проведе празникът на квартала. \r\n*** \r\nОт 17.00 часа в двора на ОУ „Св. Св. Кирил и Методий“ ще се проведе патронният празник на училището. „Розите на България“ - концерт по повод инициативата на Министерство на културата за най-дълго българско хоро.\r\n*** \r\nОт 17.30 часа в театрален салон „Георги Русев“ ще се проведе патронният празник на VI СУ „Св. Св. Кирил и Методий“. \r\n*** \r\nОт 17.30 часа в Регионална библиотека „Светослав Минков” ще се проведе читалня „Тетрадката” – рубрика на РБ „Св. Минков” за литературни изяви на млади автори. Гостуват поетите Симеон Аспарухов и Ива Спиридонова\r\n*** \r\nОт 18.30 часа в театрален салон ЦПЛР-ОДК ще се проведе „Не падай духом” по Станислав Стратиев - постановка на ДЮТ „Мускетарите”.\r\n*** \r\nНа 11 май Православната църква прославя светите равноапостолни братя Кирил и Методий. От 09.00 часа в храма на Пловдивската духовна семинария и Православната духовна академия, Негово Високопреосвещенство Пловдивският митрополит Николай ще оглави архиерейска св. Литургия. По същото време, с благословението на Пловдивския митрополит Николай, Преосвещеният Знеполски епископ Арсений  ще оглави архиерейска св. Литургия  в храм „Св. св. Кирил и Методий”  в Садово.\r\n***\r\nВ 10.30 часа в ресторант “Сол и пипер“  ще се състои пресконференция по повод предстоящия фестивал „Вкусът на Пловдив - Заедно“, в който ще участват звездни ресторанти, топ готвачи и пловдивски фермери.\r\n***\r\nВ 13.30 часа  в двора на училище „Любен Каравелов“ учениците ще се присъединят към инициативата на МОН „Розите на България“.   Облечени в български народни носии, ученици, учители, ръководство и родители ще се хванат на дълго хоро. \r\n***\r\nВ 14.30 часа в Дома на културата „Борис Христов“ астронавтът от НАСА д-р Ричард Линехан ще изнесе лекция пред ученици. \r\n***\r\nВ 16.30 часа в Голямата конферентна зала на Дома на културата „Борис Христов“ ще се състои пресконференция с участието на камерните музиканти на Луиза Селло (флейта) и Бруно Канино (пиано) от Италия, които ще изнесат безплатен концерт в града. \r\n***\r\nВ 18.30 часа в пространството на \"Отсреща\", ул. \"Бетовен\" 12 ще бъде открита изложба \" Математическите чудовища\", която е част от първите събития по проекта \"Математическата сърцевина на изкуството\" към официалната програма на \"Пловдив 2019\".\r\n*** \r\nОт 12.30 часа пред сградата на община Русе ще се състои инициативата „Розите на България“. \r\n***\r\nОт 12.00 часа в залата на община Сандански министърът на туризма Николина Ангелкова ще участва в представянето на проекта за развитие на 7 балнео- и СПА дестинации на България. В 13.15 часа е предвиден брифинг за медиите. \r\n*** \r\nОт 11.00 часа пред паметника на Алеко Константинов в градската градина ще се проведе Възпоменателен ден за Алеко по повод 121 години от неговото убийство. \r\n*** \r\nОт 10.00 часа в пресклуба на БТА в Сливен ще се проведе пресконференция на Фондация „Стария бряст“ за провелите се юнашки игри „Хайдушка среща“. \r\n*** \r\nОт 12.00  часа на пл. „Хаджи Димитър“ ще се състои „Клетва на първокласника“. \r\n***\r\nОт 9.30 часа СУ „Св. св. Кирил и Методий“ – Смолян ще отбележи патронния си празник с празнично шествие и концерт на площад  „Свобода“ – Стар център.\r\n***\r\nОТ 11.30 часа на площад „Свобода“ Община Смолян и Регионално управление на образованието – Смолян организират концерт „Розите на България“ с участие на образователни институции на територията на Община Смолян. \r\n***\r\n18. 00 часа Клуб на дейците на културата и Клуб на учителите – ветерани – изложбена зала „Петър Стайков“-Смолян -„Словото и солунските братя“ – празнична вечер, посветена на Св. Св. Кирил и Методий\r\n*** \r\nОт 19.00 часа в Оперен театър ще се проведе концерт на Вокален ансамбъл „Мистериите на българските гласове“ и Общински фолклорен ансамбъл „Загоре“. \r\n*** \r\nОт 17.30 часа в зала „П. Р. Славейков“ в сградата на Община Стара Загора ще се проведе за публично обсъждане на отчета за касово изпълнение на бюджета и на сметките за средствата от Европейския съюз на Община Стара Загора за 2017 година. \r\n*** \r\nОт 12.30 часа за трети път Първа Шуменска чета „Панайот Волов“ от сдружение „Пазители на българщината“ ще изпълни дългосрочната си кауза, като спусне националния флаг на Република България на фасадата на МБАЛ-Шумен.\r\n***\r\nОт 9.30 часа във всички училища ще бъдат издигнати флаговете на България и Шумен и ще се проведе Урок по родолюбие по повод 11 май- Деня на Шумен. \r\n***\r\nОт 10.30 часа пред общината ще се състои церемонията по официалното издигане на флаговете на България, Шумен и ЕС, след което в 11.00 часа започва тържествената сесия, на която ще бъдат връчени Наградите на Шумен, както и званието „Почетен гражданин на Шумен“.\r\n***\r\nОт 11.00 часа в алеята от „Кристал“ до пл. „България“ ще бъдат организирани Ателиета на открито. \r\n***\r\nОт 12.30 часа от покрива на шуменската болница ще бъде спуснат 30-метров национален флаг. \r\n***\r\nОт 18.30 часа на пл. „Освобождение“ започва празничният концерт с участието на Поли Генова. \r\n***\r\nОт 10.00 часа в двора на II ОУ „Д-р П. Берон” в двора на училището  ще бъде представена жива картина \"Училищно иСпитание\" по Ст. Изворски“ от Родолюбив Комитет \"Крумь Страшний\".\r\n*** \r\nОт 11.00 часа в сградата на II ОУ „Д-р П. Берон“ ще се проведе трето градско състезание по Краснопис и Правопис за ученици от I и II клас.", "date": "2018.05.10", "title": "Предстоящи събития в страната за 11 май (Агенция „Фокус“)"}
{"url": "http://www.focus-news.net/news/2018/05/10/2520327/plyus-info-makedoniya-sarbiya-uvelichava-maksimalnata-skorost-za-dvizhenie-po-magistralite-do-130-kmch.html", "text": "Сръбското правителство прие проектозакон за изменение на Закона за безопасност на движението по пътищата, който предвижда ограничението на скоростта на движение по магистралите в Сърбия да бъде 130 километра в час, предава македонската електронна медия „Плюс Инфо“.\r\n„Този закон се приема заради необходимост от съгласуване с решенията, които се отнасят до ограничаване на скоростта по магистралите в по-голямата част от страните от Европейския съюз, и затова досега предписаната от закона скорост до 120 километра в час се увеличава с 10 километра до 130 километра в час\", се казва в изявление от правителството на Сърбия.\r\nОкончателното решение по предложението на правителството трябва да бъде взето от сръбския парламент. Тереза Герова", "date": "2018.05.10", "title": "„Плюс Инфо“ (Македония): Сърбия увеличава максималната скорост за движение по магистралите до 130 км/ч"}
{"url": "http://www.focus-news.net/news/2018/05/10/2520328/sadat-postanovi-chetiri-godini-i-polovina-zatvor-za-bivshiya-kmet-na-s-galiche-tsenko-chokov.html", "text": "Четири години и половина затвор за бившия кмет на Галиче Ценко Чоков за отвличане, побой и палеж на кола, постанови Специализираният наказателен съд, като го оправда за лихварство и ръководство на организирана престъпна група, предаде БНР.\r\nЦенко Чоков изслуша присъдата на болничното легло, с което беше докаран със специална линейка от Централния софийски затвор. Пак заради него финалните пледоарии по делото се проведоха в специално пригодена зала в Централния софийски затвор, а той ги изслуша на легло. \r\nФиналът на делото идва две години след показното задържане на Чоков, сина му и останалите от групата. Оттогава той е в ареста. С изключение на десетина дни, през които беше на свобода срещу 10 000 лв. парична гаранция. Тогава заради оплаквания, че е започнал да сплашва свидетели, отново беше върнат в ареста, а съдебният състав беше подложен на проверка от ВСС.", "date": "2018.05.10", "title": "Съдът постанови четири години и половина затвор за бившия кмет на с. Галиче Ценко Чоков"}
{"url": "http://www.focus-news.net/news/2018/05/10/2520330/nimh-utre-na-mnogo-mesta-shte-ima-kratkotrayni-valezhi-pridruzheni-s-gramotevitsi.html", "text": "През следващото денонощие облачността ще бъде по-често значителна. До сутринта само в отделни райони, а около и след обяд на много места ще има краткотрайни валежи, придружени с гръмотевици. В отделни, главно планински райони, валежите ще са значителни по количество. До вечерта преваляванията ще спират, облачността над повечето райони ще намалее. Ще духа до умерен вятър от североизток. Минималните температури ще са между 9° и 14°, максималните - между 20° и 25°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното налягане ще продължи да се повишава и до вечерта ще е малко по-високо от средното за месеца.\r\nПо Черноморието облачността ще е предимно значителна. Около и след обяд ще има краткотрайни валежи от дъжд, придружени с гръмотевици. В отделни райони, главно по Южното Черноморие, ще са значителни по количество. Ще духа умерен вятър от североизток. Максималните температури ще са 19-21°. Температурата на морската вода е 18-19°. Вълнението на морето ще е 2-3 бала.\r\nВ планините облачността ще е предимно значителна. Ще има краткотрайни валежи, на места след обяд ще са значителни по количество и придружени с гръмотевични бури. Ще духа умерен, по високите и открити части - силен североизточен вятър. Максималната температура на височина 1200 метра ще е около 13°, на 2000 – около 7°.\r\nПрез почивните дни и в понеделник в източната половина от страната вероятността за валежи значително ще намалее, докато в западната отново ще има условия за краткотрайни, но интензивни превалявания, главно в следобедните часове. Температурите ще са близки до обичайните, преобладаващите максимални ще са между 19° и 24°, минималните - между 9° и 14°. В понеделник вятърът ще се ориентира от югоизток и температурите слабо ще се повишат.", "date": "2018.05.10", "title": "НИМХ: Утре на много места ще има краткотрайни валежи, придружени с гръмотевици"}
{"url": "http://www.focus-news.net/news/2018/05/10/2520335/nezavisen-vesnik-makedoniya-shpend-ahmeti-izbran-za-lider-na-sotsialdemokraticheskata-partiya-na-kosovo.html", "text": "Настоящият кмет на Прищина, Шпенд Ахмети, който доскоро бе една от ключовите фигури в движението „Самоопределение“ ще оглави Социалдемократическата партия на Косово (СДП), съобщава македонското електронно издание „Независен весник“.\r\nАхмети бе избран за лидер на партията на извънреден конгрес. За заместник-председател на партията е избран Висар Имети, а за генерален секретар - Аида Дъргути.\r\nСъбранието на СДП се проведе в сряда.\r\nОт редакцията припомнят, че 40-годишният Ахмеди бе избран за кмет на косовската столица през ноември миналата година. От 2011 г. той зае поста заместник-председател на „Самоопределение“ .\r\nЗавършил е икономика и бизнес администрация в Американския университет в България, а магистърска степен по политически науки получава в Харвард. Освен албански, той говори английски, сръбски, македонски, български и немски език. \r\nПоради голяма подкрепа и симпатии, на които се радва от електората, Шпенд Ахмети се счита за бъдещ лидер на Косово. Преминаването му в СДП се счита за тежък удар върху лидера на „Самоопределение“ Албин Курти.Тереза Герова", "date": "2018.05.10", "title": "„Независен весник“ (Македония): Шпенд Ахмети избран за лидер на Социалдемократическата партия на Косово"}
{"url": "http://www.focus-news.net/news/2018/05/10/2520336/galya-kirkova-ruo-burgas-4-045-uchenitsi-ot-chetvarti-klas-sa-se-yavili-na-natsionalno-vanshno-otsenyavane-po-balgarski-ezik-i-literatura-v-oblastta.html", "text": "4 045 ученици от четвърти клас са се явили на национално външно оценяване по Български език и литература днес на територията на област Бургас. Това каза за Радио „Фокус“ – Бургас Галя Киркова, старши експерт за обучение начален етап към Регионално управление на образованието (РУО) – Бургас. По думите й четвъртокласниците са общо 4 141, като от тях  96 не са явили на изпита.\r\n„Изпитът се проведе в 110 училища на територията на областта. Следващите дати за провеждане са както следва: по Математика на 14 май, Човекът и обществото –  16 май, а оценяването по Човекът и природата ще се проведе на 17 май“, допълни Киркова.\r\nПо думите й през миналата година с най-висока успеваемост за област Бургас е бил предметът Човекът и обществото, а и най-много пропуски имало по Български език и литература. Това, че този изпит се оказва най-труден не значи, че резултатът е нисък, напротив- той е в рамките на средния успех по предмета в страната. Резултатите от всички учебни предмети предмети по НВО ще бъдат обобщени няколко дни след последния изпит“, допълни Киркова.\r\nВеселина НИКОЛОВА", "date": "2018.05.10", "title": "Галя Киркова, РУО-Бургас: 4 045 ученици от четвърти клас са се явили на национално външно оценяване по Български език и литература в областта"}
{"url": "http://www.focus-news.net/news/2018/05/10/2520339/kyustendil-poveche-ot-1000-chetvartoklasnitsi-ot-oblastta-sa-se-yavili-na-vanshno-otsenyavane-po-balgarski-ezik.html", "text": "Повече от 1000 четвъртокласници от областта са се явили на външно оценяване по български език. Това каза за Радио „Фокус” – Кюстендил Радостина Новакова, началник на Регионално управление на образованието – Кюстендил. По думите й изпитът е преминал при добра организация и добро ниво. „Всичко беше спокойно, имаме традиции в това отношение. От много години се провежда това оценяване. Нямам информация за някакви възникнали проблеми”, каза Радостина Новакова. По думите й изпитът е проведен в общо 26 учебни заведения на територията на област Кюстендил. Регионално управление на образованието е извършило и проверки в част от училищата.\r\nВенцеслав ИЛЧЕВ", "date": "2018.05.10", "title": "Кюстендил: Повече от 1000 четвъртокласници от областта са се явили на външно оценяване по български език"}
{"url": "http://www.focus-news.net/news/2018/05/10/2520338/predstoyashti-mezhdunarodni-sabitiya-za-11-may-agentsiya-fokus.html", "text": "Премиерът на Индия ще посети съседен Непал. \r\n*** Министър-председателят на Китай Ли Къцян е на посещение в Япония.\r\n*** Ще се състои изслушването в съда на руския опозиционен лидер Аклексей Навални, обвинен в организирането на незаконен протест срещу Владимир Путин в Москва.\r\n*** Индонезия ще бъде домакин на мирна среща между представители между Пакистан и Афганистан. \r\n***", "date": "2018.05.10", "title": "Предстоящи международни събития за 11 май (Агенция „Фокус“)"}
{"url": "http://www.focus-news.net/news/2018/05/10/2520341/varna-s-20-e-narasnal-broyat-na-polskite-turisti-v-grada.html", "text": "С 20% се е увеличил делът на полските туристи, посетили Варна през последните две години. Това съобщи за Радио „Фокус“ – Варна ръководителят на Туристическия информационен център в града Тихомир Патарински. Според него поляците се нареждат на пето място по брой на реализирани нощувки след германците, руснаците, румънците и французите.\r\n„Гостите от Полша и Унгария изпитват особен сантимент към Варна и държат да посетят Парк-музея „Владислав Варненчик“. Вълнуват се, че основен булевард в града е кръстен на техния национален герой“, заяви Патарински. Той допълни, че докато преди години полските туристи са идвали предимно с коли и автобуси, напоследък избират да пътуват с чартърни полети, организирани от големите туроператори. Патарински добави, че от Туристическия център планират да преведат безплатните информационни материали и на полски език.", "date": "2018.05.10", "title": "Варна: С 20% е нараснал броят на полските туристи в града"}
{"url": "http://www.focus-news.net/news/2018/05/10/2520343/mvr-vazmozhni-sa-zatrudneniya-pri-registratsiyata-na-patni-prevozni-sredstva.html", "text": "Възможни са затруднения при регистрацията на пътни превозни средства, съобщиха от пресцентъра на МВР. От утре, 11 май влизат в сила промените по Тарифа № 4 за таксите, които се събират в системата на МВР по Закона за държавните такси. Въвежда се единна такса за регистрация, промяна и възстановяване на регистрацията в зависимост от вида на превозното средство. Съгласно нормативната база, се плащат такси по Тарифа №4 за различните услуги, плюс стойността на табелите, когато услугата е свързана с издаване на нови табели. \r\nВ тази връзка от \"Пътна полиция\" уточняват, че е възможно да възникнат затруднения при регистрацията на пътни превозни средства.", "date": "2018.05.10", "title": "МВР: Възможни са затруднения при регистрацията на пътни превозни средства"}
{"url": "http://www.focus-news.net/news/2018/05/10/2520342/violeta-ilieva-ruo-burgas-obyaveni-sa-konkursi-za-direktori-na-20-uchilishta-na-teritoriyata-na-oblastta.html", "text": "Обявени са конкурси за директори на 20 училища на територията на област Бургас. Това каза за Радио „Фокус“ – Бургас Виолета Илиева, началник на Регионалното управление на образованието – Бургас. Все още тече подаването на документи. По думите на Илиева причината за овакантените места са навършване на пенсионна възраст на досега изпълняващите тази длъжност лица.\r\n„В края на миналата календарна година те бяха освободени и на тяхно място бяха назначени временно изпълняващи длъжността директори. Очакваше се тези конкурси да се проведат през март, но имаше други приоритети, които трябваше да се изпълнят през учебната година. Сега мисля, че това е един навременен период, в който могат да се проведат конкурси“, допълни Илиева.\r\nТя каза, че цялата процедура ще протече в рамките на около 40 дни след приключване на учебната година.\r\n„До момента са обявени местата за директори във всички общини на територията на област Бургас, с изключение на община Бургас. Когато приключат, ще бъдат обявени и местата за директори на училища в Бургас, тъй като кандидатите са доста и това изисква техническо време“, каза още Илиева.\r\nВеселина НИКОЛОВА", "date": "2018.05.10", "title": "Виолета Илиева, РУО-Бургас: Обявени са конкурси за директори на 20 училища на територията на областта"}
{"url": "http://www.focus-news.net/news/2018/05/10/2520334/nameren-e-variant-za-podpomagane-deynostta-na-bolnitsata-vav-vratsa.html", "text": "Намерен е работещ вариант за подпомагане дейността на болницата във Враца и има готовност да се осигурят консумативи, медикаменти и медицински екипи от други лечебни заведения на територията на областта и на София. Това съобщиха от пресцентъра на Министерството на здравеопазването. „Запознат съм със състоянието на врачанската болница, както с финансовия, така и с кадровия проблем. Днес проведохме разговори с кредиторите на лечебното заведение, утре продължаваме. В понеделник зам.-министър Жени Начева ще посети болницата, за да разговаря с персонала и да обясни всички мерки, които предприемаме за нормалната работа. Правим всичко възможно, за да се създаде спокойствие сред медицинския персонал и гражданите да не бъдат лишени от грижи“, заяви министър Кирил Ананиев пред журналисти след заседание на Комисията по здравеопазване в НС. Здравният министър съобщи, че в момента се провежда обществена поръчка за закупуване на ангиограф, за да се възстанови инвазивната кардиология в МБАЛ-Враца. \r\nДнес в Министерството на здравеопазването беше проведена среща с изпълнителните директори на МБАЛ „Христо Ботев“ Враца и МБАЛ „Проф. д-р Параскев Стоянов“ Ловеч. В момента се подготвят документите за сключване на рамковите договори за 2018 г. за лечебните заведения. \r\nПред журналисти министър Ананиев коментира проекта на Национална здравна карта, който по-рано беше поставен на обсъждане в здравната комисия. „През 2017 г. българските граждани са лекувани на близо 25 хил. болнични легла. Това е при 100% използваемост. Общият брой на леглата за болнично лечение на територията на страната е около 39 хил., т.е. през 2017 г. усвояемостта е 64%. В проекта на Национална здравна карта ние взимаме 100% от лекуваното през 2017 г. и осигуряваме над 8100 резервни легла. Това означава, че в никакъв случай не може да се говори за намаляване правата на хората“. Това посочи здравният министър, като уточни, че с НЗК не се съкращават легла, отделения, болници, а броят на леглата служи единствено като инструмент за балансиране бюджета на НЗОК спрямо потребностите на населението от здравни грижи по области. Чрез броя на леглата ще могат да бъдат засичани свръххоспитализациите и порочните практики няколко пациента да бъдат отчитани по едно и също време на едно легло, а оттук и НЗОК да извършва необходимите проверки.", "date": "2018.05.10", "title": "Намерен е вариант за подпомагане дейността на болницата във Враца"}
{"url": "http://www.focus-news.net/news/2018/05/10/2520331/balgarskoto-posolstvo-v-pekin-e-poluchilo-razreshenie-za-polet-na-helikopteri-koito-da-se-vklyuchat-v-spasitelnata-aktsiya-na-boyan-petrov.html", "text": "Посолството на Република България в Пекин информира, че китайската страна е дала разрешение  за използването на два непалски хеликоптера на компания Simrik Air Pvt. Ltd., които да се включат в спасителните действия по издирването на алпиниста Боян Петров. Това съобщиха от пресцентъра на Министерството на външните работи.\r\nРазрешителното влиза в сила от днес 10 май и е валидно до 13 май 2018 г.   \r\nРешението е в резултат на усилията на българските дипломатически мисии в Пекин и Делхи, които съдействаха максимално за осигуряването на цялата необходима информация и документация за осигуряването на разрешението. Междувременно Бхола Тхапа, почетният консул на Република България в Катманду, Непал, потвърди, че пилотите на авиокомпания Simrik Air вече разполагат и с необходимите им китайски визи.   \r\nВследствие на постъпките от страна на дипломатическата ни мисия в Пекин, китайската страна е поела ангажимент да изпрати гранични служители, които ще чакат двата хеликоптера при пристигането им на тяхна територия и така няма да се налага екипажите да летят до странични гранични пунктове, на които единствено има паспортен контрол.", "date": "2018.05.10", "title": "Българското посолство в Пекин е получило разрешение за полет на хеликоптери, които да се включат в спасителната акция на Боян Петров"}
{"url": "http://www.focus-news.net/news/2018/05/10/2520360/deutsche-welle-germaniya-planira-nova-sreshta-v-normandski-format.html", "text": "Германия планира да организира нова среща в „нормандски формат“ (Русия, Украйна, ФРГ и Франция) за Източна Украйна. „Искаме да дадем нова динамика на мирния процес“, заяви министърът на външните работи на ФРГ Хайко Маас след срещата с руския си колега Сергей Лавров в Москва, предава Deutsche Welle. Маас разкри, че е поканил колегите си от „нормандската четворка“ в Берлин, като подчерта, че все още не е съгласувана дата за срещата. \r\nВ руската столица първият дипломат на Берлин отново призова страните в конфликта в Източна Украйна да спазват режима на прекратяване на огъня и изрази мнение, че за постигането на прогрес в усилията за мир може да съдейства мисия на ООН. Западът и Русия обаче така и не успяват да постигнат рамкови условия за подобна инициатива.\r\nНа свой ред Лавров изрази готовност да участва в срещата в Берлин, но при условие, че тя ще бъде изпълнена с „конкретно съдържание“. Тереза Герова", "date": "2018.05.10", "title": "Deutsche Welle: Германия планира нова среща в „нормандски формат“"}
{"url": "http://www.focus-news.net/news/2018/05/10/2520359/varna-gradat-shte-bade-domakin-na-konferentsiya-viziya-za-evropeysko-kulturno-nasledstvo-2025.html", "text": "Регионална библиотека „Пенчо Славейков” – Варна и Фондация „Европеана“, организират на 28-29 май 2018 г. конференция „Визия за Европейско културно наследство 2025“, реализираща се в рамките на културната програма на Българското Председателство на Съвета на Европейския съюз. Това съобщиха от пресцентъра на Регионална библиотека „Пенчо Славейков” – Варна. Основен момент в дискусията ще бъде и българското присъствие в „Европеана“. Събитието се провежда под патронажа на комисар Мария Габриел, Цифрова икономика и цифрово общество. Като последващо събитие на 30 май ще се проведе практически семинар с експерти на „Европеана“ за български специалисти от сферата на културата. Конференцията е принос към Европейската година на културното наследство и е в съответствие с ключовите приоритети на българското председателство в областта на културата. Като участници във форума ще се включат и комисар Мария Габриел, Румен Димитров, зам.-министър на културата, Хари Фервайен, изпълнителен директор на фондация „Европеана“. Основен докладчик в дискусията, свързана с определяне на политиките в културния сектор, е проф. Пиер Луиджи Сако, автор на стратегията „Култура 3.0“ и съветник на комисар Тибор Нарачич по въпросите на Европейската година на културното наследство. Поканени да изразят становища са членове на европейските министерства на културата, национални координатори на Европейската година на културното наследство, Генерална дирекция „Образование, младеж, спорт и култура“ към Европейската комисия и Експертна група по въпросите на цифровото културно наследство (DCHE). „Европеана“ е платформа, която обединява дигитализирани изображения на обекти, отразяващи различни аспекти от европейското културно-историческо наследство. Платформата работи със своите партньори чрез агрегатори, които са регионални, национални, отраслови и тематични и към момента съдържа повече от 55 милиона записа.\r\nС проекта „Варненска дигитална библиотека” от 2008 г., Регионална библиотека “Пенчо Славейков” става първия участник от България в най-голямата дигитална библиотека на Европа, а от 2010 г. агрегира данни за „Европеана“ и от партньорски организации от страната. Като най-голям мултидисциплинарен агрегатор в България, библиотеката представя страната с над 60 000 записа, разказващи историята и културата на България. „Варненска дигитална библиотека” включва разнообразни документи за Варна и региона, притежание на библиотеката, а също и материали на други културни институти от града, читалища от региона, както и на частни колекционери. Колекцията обединява цифровизираните документи с метаданни – аналитични описания на артефактите.", "date": "2018.05.10", "title": "Варна: Градът ще бъде домакин на конференция „Визия за Европейско културно наследство 2025“"}
{"url": "http://www.focus-news.net/news/2018/05/10/2520364/sreshtata-zaev-rot-v-skopie-sporat-za-imeto-tryabva-da-bade-reshen-tazi-godina-za-da-ne-prodalzhi-statukvoto-s-godini.html", "text": "Спорът за името трябва да бъде разрешен още през 2018-та година, за да се деблокира процесът на интеграция на Македония. Скопие и Атина имат воля и могат да постигнат устойчив компромис, но най-важното е двете страни да не бързат с чертането на червени линии. С това послание германският министър по европейските въпроси Михаел Рот пристигна в Скопие, предава македонският телевизионен канал „Сител“.\r\n„Свършено е много, но има кратък период от време за решаване на този проблем. Тази година въпросът за името трябва да бъде решен, в противен случай статуквото ще продължи с години. Особено важно е и двете страни да не бързат, като чертаят червени линии. Трябва да бъде установен и политически диалог между правителството и опозицията\", подчерта политикът на Берлин.\r\nНа свой ред министър-председателят на Македония Зоран Заев изрази оптимизъм, че страната ще получи покана за членство в НАТО и дата за началото на разговорите за присъединяване към Европейския съюз още тази година. \r\nГерманският министър насърчи правителството в Скопие, но и опозицията, да продължат с реформите, особено в областта на върховенството на закона. Рот подчерта, че Специализираната прокуратура трябва да продължи и да приключи разследванията на подслушваните разговори, като същевременно предложи органът да бъде интегриран в структурите на Прокуратурата.Тереза Герова", "date": "2018.05.10", "title": "Срещата Заев-Рот в Скопие: Спорът за името трябва да бъде решен тази година, за да не продължи статуквото с години"}
{"url": "http://www.focus-news.net/news/2018/05/10/2520363/plovdiv-obshtinska-politsiya-sanktsionira-vodachite-na-13-nepravomerno-parkirani-avtomobila-po-ul-otets-paisiy-v-grada.html", "text": "„Общинска полиция“ санкционира водачите на 13 неправомерно паркирани автомобила по ул. „Отец Паисий“ в Пловдив. Това съобщиха за Радио „Фокус“ – Пловдив от пресцентъра на Общината. Автомобилите са били паркирани в близост до пресечката с ул. „Д-р Вълкович“. В момента по улица „Отец Паисий“ се извършва реконструкция, а движението и паркирането там е забранено. Проверките и контролът по горепосочените нарушения ще продължат и занапред, категорични са компетентните органи.", "date": "2018.05.10", "title": "Пловдив: „Общинска полиция“ санкционира водачите на 13 неправомерно паркирани автомобила по ул. „Отец Паисий“ в града"}
{"url": "http://www.focus-news.net/news/2018/05/10/2520365/inzh-rozaliya-licheva-ruo-veliko-tarnovo-ne-se-predvizhdat-promeni-v-organizatsiyata-i-provezhdaneto-na-maturite-za-dvanadesetoklasnitsite.html", "text": "Няма да има нова организация при провеждането на матурите за дванадесетокласниците у нас. Към днешна дата Министерство на образованието не е подавало подобна информация, съобщи за Радио „Фокус“ – Велико Търново инж. Розалия Личева, началник на Регионалното управление по образование. Тя бе категорична, че дори да бъдат въведени някакви промени, те няма да са стресиращи за зрелостниците. „Ако има нещо, то ще е така оформено, че да не подвежда зрелостниците. Засега си остава времевия диапазон за различните модули. Мисля, че няма да има и промяна във времевата организация, тъй като за всеки държавен зрелостен изпит модулите са с различна продължителност. По отношение осигуряването на обективност и безпристрастно провеждане на изпитите, усилията отново ще са насочени към създаването на нормални условия и недопускане на преписване“, допълни още инж. Личева. Тя припомни, че изпитите се провеждат в зали с видеонаблюдение, като камерите могат да се гледат от училището, от Регионалното управление  и от Министерство на образованието.\r\nЛуиза ТРАНЧЕВА", "date": "2018.05.10", "title": "Инж. Розалия Личева, РУО - Велико Търново: Не се предвиждат промени в организацията и провеждането на матурите за дванадесетокласниците"}
{"url": "http://www.focus-news.net/news/2018/05/10/2520337/dimitar-germanov-kmet-na-primorsko-vsyaka-edna-promyana-v-zakonodatelstvoto-v-razgara-na-sezona-ne-bi-podeystvala-dobre.html", "text": "Всяка една промяна в законодателството в разгара на сезона не би подействала добре. Това каза за Радио „Фокус“-Бургас Димитър Германов, кмет на Община Бургас. „Въпреки че този съществуващ закон има нужда от промени. Действително, закъсняло приемане при създадени обстоятелства и съществуващо законодателство няма да се отрази добре на туризма“, каза още кметът Германов.\r\nНа въпроса, как ще се отрази законопроектът на вече сключените договори на заведения и хотели, той отговори, че може само да предполага, но през последните години, особено предходната година са имали много сериозни проблеми, във връзка с нарушенията на закона за защита от шума на околната среда. Поради причината, че законът е бил несъвършен в часта, където се налагат наказателните мерки. Защото, за да влезе в сила затваряне на едно заведение, трябва да има няколко наказателни постановления. „Поради тази причина, оперативните органи, които имаха отношение към тези процеси, общински служби, органи на полиция трябваше многократно да ходят, да правят констатации и актове“, допълни кметът.\r\nПо думите му трябва да се подходи към това, какво да е работното време към различните заведения, съгласно съществуващият закон до 23.00 часа. „Каква ще бъде разликата, ако забраним музиката в едно кафе, а има компания която говори силно? В един момент се получава не добро прилагане на закона“, добави Германов.\r\nСпоред него, ако могат да бъдат прилагани санкции за нарушаване нормите за шум, ще може да бъде дисциплиниран браншът, като това е идеята на всяко едно законодателство. „Законодателството има една функция да дисциплинира, което е нормално и което трябва да бъде, защото е истина, че има нарушители, които са прекалено агресивни и брутални с поведението си. В такъв случай доброто законодателство дисциплинира този тип прояви, но не трябва да бъде крайно“, каза още Германов. На въпроса трябва ли законопроектът за шума да бъде обсъден широко с бизнеса и общините, за да се постигне обществен консенсус или е по-добре да се приеме веднага. Той отговори, че законопроектът е бил пуснат и в този смисъл всички заинтересовани лица, общинни или представители на бизнеса, трябва да вземат отношение. „Това е практика на всеки един закон. Би трябвало до настоящия момент, тези, които имат отношение, физически и юредически, лица да си дадат предложенията по отношение изменението на закона. Както сме го и направили“, доабви кметът.  Община Приморско си е предложила своите варианти в рамките на определения, законосъобразен срок. По думи му трябва да има широка дискусия. Това е определящ закон, който не касае само Черноморското крайбрежие, а територията на цяла България. Трябва да има малко по-голяма свобода на общинските съвети и съответно кмета, за мога да взимат решение по отношение работно време.\r\nДеница ДИМИТРОВА", "date": "2018.05.10", "title": "Димитър Германов, кмет на Приморско: Всяка една промяна в законодателството в разгара на сезона не би подействала добре"}
{"url": "http://www.focus-news.net/news/2018/05/10/2520368/prof-aleksandar-marinov-zabelyazvat-se-simptomi-che-vsichki-v-parlamenta-se-gotvyat-za-nyakakvo-prenarezhdane.html", "text": "Забелязват се симптоми, че всички в парламента се готвят за някакво пренареждане. Това каза пред Радио \"Фокус\" професор Александър Маринов. \"Това малко ми прилича на пасажа от \"Златният Телец\", където след като няколко души казват, че тази къща сигурно ще се запали и тя на вечерта наистина пламва. Всички съставни части на управляващата коалиция, започват да си мислят, какво ще стане след края на председателство при понататъшно дестабилизиране на парламента и евентуални предсрочни избори. Започва вече да си личи, че всички започват да се оглеждат във всички посоки. Виждате и последните акции на Марешки. Тепърва ще се нагледаме на интересни случки\", коментира проф. Маринов. Той изрази недоумение, че по повод година от управлението на третия кабинет с министър председател Бойко Борисов никой от парламентарната и извън парламентараната опозиция не е изискал отчет по изпълнение на програмата на правителство, нито министрите са го предоставили.", "date": "2018.05.10", "title": "Проф. Александър Маринов: Забелязват се симптоми, че всички в парламента се готвят за някакво пренареждане"}
{"url": "http://www.focus-news.net/news/2018/05/10/2520367/sport-simona-halep-otpadna-ot-turnira-v-madrid.html", "text": "Симона Халеп отпадна от турнира от сериите „Мастърс“ в Мадрид. Поставената под номер едно в основната схема румънка отстъпи на Каролина Плишкова с 4:6, 3:6 в двубой от четвъртфиналите, продължил 69 минути. \r\nТака чешката тенисистка сложи край на серията от 15 поредни победи в Мадрид на Халеп. Румънката е шампионка от турнира в последните две години. Въпреки допусната загуба тя ще запази първото си място в ранглистата и през следващата седмица.", "date": "2018.05.10", "title": "Спорт: Симона Халеп отпадна от турнира в Мадрид"}
{"url": "http://www.focus-news.net/news/2018/05/10/2520369/razgrad-odmvr-organizira-daritelska-kampaniya-za-detsata-na-politseyski-sluzhitel.html", "text": "ОДМВР-Разград организира дарителска кампания за децата на полицейски служител. Инициативата тръгна от началника на РУ-Лозница, където работи младши инспектор Димитър Терзиев. Писмо от директора на ОДМВР старши комисар Ивайло Йовчев е изпратено до главния секретар на МВР. С резолюция на главен комисар Младен Маринов е разпоредено набирането на средства да се организира във всички Областни дирекции на МВР. Това съобщиха от пресцентъра на ОДМВР-Разград.\r\nСтарши полицай Димитър Терзиев е баща на три деца – Диляна, Теодора и Калина. Децата са тризнаци, които през м. септември 2018 г. ще навършат 6 години. Диляна и Теодора страдат от „Детска церебрална парализа“, спастична форма, със степен на инвалидност съответно 95% и 100%. Семейството на младши инспектор Терзиев е провело няколко лечебни курса в клиника в Република Турция, в резултат на които състоянието на децата се е подобрило, но е необходимо лечението да продължи. Терапията следва да се провежда ежемесечно, като стойността на всеки лечебен курс е около 8 000лв. Необходимите финансови средства са извън възможностите на семейството.\r\nВ инициираната от полицията дарителска кампания се включват Областна администрация и Община Разград. Предстоят разговори и с други институции, които биха могли да помогнат при желание от тяхна страна.\r\nСъбраните средства в подкрепа на семейството на младши инспектор Димитър Терзиев, следва да постъпват по банкова сметка:\r\nБанка ДСК ЕАД – клон Разград\r\nIBAN BG06STSA93000004182913\r\nBIC STSABGSF\r\nДимитър Трифонов Терзиев.", "date": "2018.05.10", "title": "Разград: ОДМВР организира дарителска кампания за децата на полицейски служител"}
{"url": "http://www.focus-news.net/news/2018/05/10/2520366/zam-kmetat-na-lovech-tsvetan-georgiev-be-napadnat-pred-doma-si-v-kvartal-zdravets-obzor.html", "text": "Зам.-кметът на Ловеч Цветан Георгиев бе нападнат пред дома си в квартал \"Здравец“ малко след 7.00 часа на 10 май. Той бе хоспитализиран с множество счупвания и тежки рани. На извънреден брифинг кметът на Община Ловеч Корнелия Маринова заяви, че извършеното нападение е грубо посегателство с опит за убийство с оглед на нанесените поражения. Тя припомни, че снощи на откриването на Люляковите музикални вечери е призовала хората да говорим на най-красноречивия език – този на изкуството, на музиката, на хармонията. „За жалост някои хора говорят на примитивен език, на езика на насилието. За тях примитивността и дивашкото е водещо начало“, допълни кметът на Ловеч.\r\nСпоред нея Цветан Георгиев е изключително отговорен общински служител и като екип с другите заместник-кметове заедно работят за ред и законност. „Но очевидно когато си последователен в своите действия, ставаш неудобен за някои хора“, посочи тя.\r\nМаринова подчерта, че органите на реда са реагирали мигновено, продължават следствените дейности и вярва, че те ще си свършат работата – да открият и поръчителите, и изпълнителите.\r\nНа въпрос кои са нападателите кметът отговори: „Имаме нашите съмнения от кой сектор може да бъде атакуван Цветан Георгиев. Подали сме два сигнала до прокуратурата за нарушения в сектора на дърводобива, има отправени директни и индиректни, вербални заплахи от този сектор към зам.- кмета. За мен вероятността е на 90 процента, че нападението идва поради стриктно изпълнение на служебните задължения на г-н Георгиев“, обясни Корнелия Маринова.\r\nКметът уточни, че ръководството на Община Ловеч е дало дума за спазване на закона. „Ако някой смята, че така ще ни уплаши, дълбоко е сбъркал“, посочи тя.\r\nНе се очакват никакви промени в празничната програма на 11 май – Ден на Ловеч. На извънредния брифинг присъстваха още зам.- кметовете Венцислав Христов и Даниел Колев.", "date": "2018.05.10", "title": "Зам.-кметът на Ловеч Цветан Георгиев бе нападнат пред дома си в квартал \"Здравец\" (ОБЗОР)"}
{"url": "http://www.focus-news.net/news/2018/05/10/2520362/vashington-inspektirashtite-yadrenata-programa-na-iran-tryabva-da-prodalzhat-rabotata-si-vapreki-izlizaneto-na-sasht-ot-sporazumenieto.html", "text": "Белият дом настоява проверките на иранските ядрени обекти да продължат, въпреки решението на държавния глава на САЩ Доналд Тръмп да изтегли страната от споразумението, постигнато между световните сили и Техеран през 2015 г., заяви за AFP високопоставен представител на администрацията във Вашингтон, чието име не се разкрива.\r\n„Очакваме, че Иран ще продължи да прилага допълнителния протокол и ще си сътрудничи с МААЕ, независимо от това дали споразумението остава или не\" в сила, подчерта източникът на агенцията.Тереза Герова", "date": "2018.05.10", "title": "Вашингтон: Инспектиращите ядрената програма на Иран трябва да продължат работата си, въпреки излизането на САЩ от споразумението"}
{"url": "http://www.focus-news.net/news/2018/05/10/2520340/blagovest-dinkov-sdruzhenie-ustremeni-asenovgrad-boyan-petrov-e-dostatachno-podgotven-i-opiten-alpinist-nyama-povod-za-panika.html", "text": "Боян Петров е достатъчно подготвен и опитен алпинист. Това каза за Радио „Фокус“ – Пловдив планинарят Благовест Динков от сдружение „Устремени“. По думите му Боян Петров знае какво прави и просто изчаква подходящо време, за да слезе на по-долните лагери. „Според мен няма място за паника тук. Хубаво е, че се подема инициативата да се помогне да бъде намерен, да се провери дали е добре. Боян Петров е достатъчно опитен, за да поеме излишни рискове“, коментира Динков.\r\nВъв връзка с рисковете в планината, Благовест Динков посочи, че никога туристите и планинарите не трябва да се движат сами, като придвижването трябва да става само по маркирани пътеки, за да не се изгубят.\r\nТони МИХАЙЛОВ", "date": "2018.05.10", "title": "Благовест Динков, сдружение „Устремени“ – Асеновград: Боян Петров е достатъчно подготвен и опитен алпинист, няма повод за паника"}
{"url": "http://www.focus-news.net/news/2018/05/10/2520372/plovdiv-obshtinata-spira-nabiraneto-na-proekti-po-komponent-3-grazhdanska-aktivnost.html", "text": "Община Пловдив спира текущото набиране на проекти по Компонент 3 – „Гражданска активност“ от „Наредбата за реда и условията за финансиране на инициативи в сферата на културата и включването им в Календара на културните събития на Община Пловдив“ за 2018 година, поради изчерпване на средствата, гласувани в бюджета по този компонент. Това съобщиха за Радио „Фокус“ – Пловдив от Дирекция „Култура и културно наследство“ към Общината.\r\nКомпонент 3 „Гражданска активност“ подкрепя целогодишно реализирането на различни дейности в сферата на културата – инициативи на творчески формации и артисти, включително любителски и непрофесионални в различните жанрове на изкуството, реализирането на културни инициативи в районите на града, събития, свързани с обучение на деца по изкуства, привличането на хора в неравностойно положение и малцинствени групи към културния живот на града, поддържане на създадените традиции и народното творчество, както и създаване на нови форми и жанрове за привличане на различни публики и други еквивалентни прояви, които се реализират на територията на Община Пловдив с активното участие на местната общественост.\r\nВсеки месец комисия, назначена със Заповед на кмета на Община Пловдив на основание чл.6, ал.3 от Наредбата, текущо разглежда и оценява постъпилите заявления, като към момента са разгледани и одобрени за финансиране проекти на стойност близо 50 000 лева. В случай, че по Компонент 3 бъдат акумулирани средства, това ще бъде оповестено и набирането на проекти ще продължи до изчерпване на средствата. По Компонент 2 „Мобилност“ от Наредбата, текущото набиране на проекти продължава.", "date": "2018.05.10", "title": "Пловдив: Общината спира набирането на проекти по Компонент 3 „Гражданска активност“"}
{"url": "http://www.focus-news.net/news/2018/05/10/2520374/lokalno-makedoniya-harvatiya-shte-zakupi-bpla-za-kontrol-na-morskite-granitsi.html", "text": "Хърватия ще закупи безпилотен летателен апарат за контрол на морските граници и противопожарната защита, отбелязва скопското електронно издание „Локално“, като отбелязва, че цената му възлиза на около пет милиона евро. \r\nПридобиването на дрона е най-големият и най-важен елемент в планираната модернизация на системата и укрепването на капацитета за наблюдение и контрол до 2020 г., заяви държавният секретар в Министерството на земеделието Желко Кралежевич. Той добави, че 70% от общата стойност на самолета ще бъде съфинансирана от фондовете на Европейския съюз.Тереза Герова", "date": "2018.05.10", "title": "„Локално“ (Македония): Хърватия ще закупи БПЛА за контрол на морските граници"}
{"url": "http://www.focus-news.net/news/2018/05/10/2520373/nimh-nay-mnogo-dazhd-e-valyalo-v-plovdiv-i-haskovo.html", "text": "Най-много дъжд е валяло в Пловдив и Хасково. Това съобщиха за Агенция „Фокус“ от Националния институт по метеорология и хидрология (НИМХ) при БАН. В Пловдив количествата валежи са достигнали до 35 л/кв. м, а Хасково – до 31 л/кв. м. На останалите места валежите са под 10 л/кв. м. Няма данни за паднали гардушки в страната.\r\nОт НИМХ предупреждават, че валежите от дъжд ще продължат на отделни места през нощта, а утре през деня ще вали в по-голямата част от страната.", "date": "2018.05.10", "title": "НИМХ: Най-много дъжд е валяло в Пловдив и Хасково"}
{"url": "http://www.focus-news.net/news/2018/05/10/2520370/18-mln-leva-shte-badat-otpusnati-za-11-natsionalni-nauchni-programi-obzor.html", "text": "18 млн. лева ще бъдат отпуснати за 11 национални научни програми в изпълнение на Националната стратегия за развитие на научните изследвания в Република България 2017-2030. Два милиона и половина ще бъдат отпуснати за стипендии на докторанти, 8 млн. за фонд „Научни изследвания“ и 5.6 млн. за достъп до научни бази данни. Тези научни програми са с многогодишен срок на изпълнение от 2 до 4 години, така че общия бюджет на програмите е по-висок, близо 50 млн. лева. Програмите са изработени съвместно с представителите на академичната общност в България. Този списък от национални програми е първоначален, тъй като ще бъдат добавяни програми и средства за тяхното изпълнение. Бюджетът на фондът „Научни изследвания“ тази година позволява да бъде утвърдена годишна оперативна програма, която да бъде включена единствено и само финансирането на конкурси от предходни години. С около 10 млн. лева ще бъдат финансирани и близо 100 професионални гимназии за учебно оборудване по ОП „Региони в растеж“.\r\nНационалните научни програми вече са публикувани на сайта на Министерството на образованието и науката. Тяхната цел е да обвържат финансирането на научните изследвания с важни обществени задачи и потребности. Едно от най-големите предизвикателства, пред което се изправя изпълнението на програмите е да обвърже и насочи по-голямата част от научните изследвания към обществени потребности. Това е предизвикателство не само за България, но и за много други европейски страни. \r\nНай-голямата програма е на стойност 5 млн. лева и е за млади учени и постдокторанти. Тя е насочена към съхранението и развитието на научния потенциал във висшите училища. По проектът „Млади учени“ ще бъдат допълнително отпуснати между 200 и 500 лева месечно възнаграждение за всеки млад учен. По модул постдокторанти, месечния гранд за един докторант ще бъде между 1500 и 3000 лева. \r\nКъм днешна дата имаме 333 училища, които се подпомагат по реда на постановлението за неделни училища и на Национална програма „Роден език и култура зад граница“. Тези училища са на 6 континента, в 42 държави. Общо за целия период на програмата (10 години от началото и) над 50 000 деца са били включени, а предоставените средства са над 50 млн. лева. За последните 2 години има 22% увеличение на самите училища, 25% увеличение на средствата за тях и 32% увеличение на учениците, включени в българските неделни училища. Въпреки това не може физически да се достигне до всяко едно дете, тъй като има деца, на които най-близкото им училище е на 200 км. и за това е важно да се разработи форма на дистанционно обучение по думите на министър Вълчев. Днес от Министерството на образованието и науката е публикуван проект на постановление за назначаване на преподаватели по български език и литература в тези училища. Командироването на учители зад граница ще разреши донякъде проблемите с училищата там, тъй като част от тях разполагат само с един или няколко на брой учители. \r\nЦветелин ДИМИТРОВ", "date": "2018.05.10", "title": "18 млн. лева ще бъдат отпуснати за 11 национални научни програми (ОБЗОР)"}
{"url": "http://www.focus-news.net/news/2018/05/10/2520376/varna-prevantivniyat-remont-na-8-km-ot-avtomagistrala-cherno-more-shte-prodalzhi-prez-stroitelniya-sezon.html", "text": "През строителния сезон ще продължи превантивният ремонт на 8 км от автомагистрала „Черно море“ – в участъка от км 0 до км 8, който стартира миналата година. Това съобщиха за Радио „Фокус“ – Варна от пресцентъра на Агенция „Пътна инфраструктура“. В отсечката ще бъде положена изцяло нова асфалтова настилка и хоризонтална маркировка. След завършване на работите в платното за Бургас, ремонтните дейности ще продължат в платното за Варна, като трафикът ще бъде пренасочен двупосочно в готовото платно. От Пътната агенция припомниха, че през април стартира основният ремонт на виадукт „Звездица“ при 2-ри километър на автомагистрала „Черно море“. Инвестицията е за близо 3 млн. лв. и е от бюджета на Агенция „Пътна инфраструктура“. Съоръжението над река Звездишка е с дължина 400 метра. В момента се ремонтира платното в посока Бургас, а движението се осъществява двупосочно в платното за Варна. Предвидено е саниране на мостовата конструкция, полагане на ново асфалтобетоново покритие, нови дилатационни фуги, хидроизолация и отводнителна система. Виадуктът ще бъде с хоризонтална предпазна решетка в разделителната ивица, нови ограничителни системи и по-широки тротоари. През активния туристически сезон строителни работи няма да се извършват, за да не се затруднява трафикът. Основният ремонт на мостовото съоръжение ще продължи през есента.\r\nМарияна ВАЛЕНТИНОВА", "date": "2018.05.10", "title": "Варна: Превантивният ремонт на 8 км от автомагистрала „Черно море“ ще продължи през строителния сезон"}
{"url": "http://www.focus-news.net/news/2018/05/10/2520378/stara-zagora-chetirinaysetgodishniyat-lachezar-yordanov-e-edin-ot-izbranitsite-na-speys-kamp-turtsiya-2018-za-mezhdunaroden-kosmicheski-lager.html", "text": "Четиринайсетгодишният Лъчезар Йорданов е един от избраниците на „Спейс Камп Турция 2018“ за международен космически лагер, каза за Радио „Фокус“ ръководителят на клуб „Светлини сред сенките“ Валентина Димова. Тя поясни, че Лъчезар е един от изявените таланти на клуб към Детски комплекс „Св. Ив. Рилски”, лауреат е на награди от национални конкурси, участва като автор в колективния роман на клуба „Момичето от квартала”, както и в клипове и разработки на новите проекти на клуба.\r\nЛъчезар е един от 90-те български младежи, които през лятото на 2018 година ще участват в Космически лагер на НАСА в Турция. За участието си в лагера бъдещите изследователи подготвят есе или видео есе по избрана тема. Лъчезар Йорданов участва с есе за времето, което е различно в космоса и на Земята.\r\nСлавяна ГАЙДАРОВА", "date": "2018.05.10", "title": "Стара Загора: Четиринайсетгодишният Лъчезар Йорданов е един от избраниците на „Спейс Камп Турция 2018“ за международен космически лагер"}
{"url": "http://www.focus-news.net/news/2018/05/10/2520361/gerb-i-bsp-shte-podkrepyat-zakona-za-hazarta-na-vitsepremiera-valeri-simeonov-polyarni-sa-stanovishtata-im-za-proekta-za-tyutyunopusheneto-obzor.html", "text": "Заместник министър-председателят по икономическата и демографската политика Валери Симеонов  проведе срещи с ръководствата на парламентарните групи на ГЕРБ  и „БСП за България“, за да ги запознае с промените в Закона за хазарта, Закона за здравето, свързани с тютюнопушенето, Закона за устройството на територията, Закона за местните данъци и такси и Закона за водите. Единно мнение в подкрепа на Закона за хазарта изразиха и двете парламентарни групи след срещата си с вицепремиера. \r\nПървата среща Валери Симеонов проведе с най-голямата парламентарно представена партия - ГЕРБ. След срещата председателят на групата и заместник-председател на ГЕРБ Цветан Цветанов заяви, че Законът за хазарта ще получи политическа подкрепа, тъй като  в момента подрастващите и хората с по-нисък социален статус се подават на манипулациите в медиите във връзка с хазартните игри. От ГЕРБ заявиха, че все още нямат изготвена позиция по Закона за устройство на територията, а по Закона за водите  в частта за язовирите имат готовност да дадат своята подкрепа.  „По Закона за местните данъци и такси Менда Стоянова и Христиан Митев ще поработят, за да можем от 1 януари 2019 година евентуално да направим и промените, които да обхванат този сектор“, каза още Цветан Цветанов.  ГЕРБ бяха категорични, че няма да подкрепят Закона за здравето, свързан с тютюнопушенето. \r\nПо темата за тютюнопушенето мнението на БСП бе различно. Лидерът на БСП Корнелия Нинова обяви, че партията й няма единна позиция по този проект и депутатите ще гласуват по съвест. Нинова определи като добър проекта за промени в Закона за хазарта и посочи, че предстои останалите законопроекти на Валери Симеонов да бъдат обсъдени от парламентарната група.  Според Нинова ситуацията в държавата е странна, тъй като управляващи партии търсят плаващи мнозинства, а не се излиза с обща програма на кабинета.   Нинова обяви, че се е ангажирала пред Валери Симеонов да разговаря с ДПС за законопроектите му. Тя изтъкна обаче, че това не променя позицията на БСП за оставката на кабинета.\r\nОт своя страна вицепремиерът Валери Симеонов коментира, че уважава мнението на ГЕРБ да не подкрепят законопроекта за тютюнопушенето. Той посочи, че именно ГЕРБ са вносителите на сега действащия законопроект и  според  него е нормално да имат различни позиции по някои въпроси. Вицепремиерът отговори отрицателно на въпроса склонен ли е да оттегли законодателните промени за тютюнопушенето след като ГЕРБ не ги подкрепя. Симеонов бе оптимист по отношение на Закона за хазарта, защото има  категорична позиция на политиците и обществото в негова подкрепа. Вицепремиерът коментира, че фактите ще  покажат дали коалицията е стабилна или не. Валери Симеонов съобщи, че ще проведе среща с ПГ на „Воля“ следващата сряда (16 май 2018 г.), а с ДПС няма желание, тъй като не иска да ги легитимира като политическа сила. \r\nДеница КИТАНОВА", "date": "2018.05.10", "title": "ГЕРБ и БСП ще подкрепят Закона за хазарта на вицепремиера Валери Симеонов, полярни са становищата им за проекта за тютюнопушенето (ОБЗОР)"}
{"url": "http://www.focus-news.net/news/2018/05/10/2520377/afp-karles-puchdemon-otkaza-da-bade-preizbiran-za-predsedatel-na-zheneralitata-na-kataluniya-naznachi-svoy-naslednik.html", "text": "Бившият каталунски лидер Карлес Пучдемон отказа да бъде преизбиран за председател на Женералитета, предава AFP.\r\nОт Германия Пучдемон обяви, че определя новака в политиката Куим Тора за кандидат за неговия пост. „Нашата партия предлага депутата Куим Тори за председател на Женералитата на Каталуния“, заяви Пучдемон във видеобръщение. \r\nИспанското правителство успешно блокира втория опит за избирането на Карлес Пучдемон в негово остъствие за регионален лидер на североизточния регион.\r\nИспанското правителство атакува пред Конституционния съд приетия наскоро закон от парламента на Каталуния, който позволяваше регионалният лидер да бъде избран, без да присъства в залата по време на гласуването.\r\nСъдът обяви своето решение в сряда вечерта, което гласи, че „приема възраженията на правителството“ и суспендира закона.\r\nПучдемон бе арестуван в неделя, 25 март, на магистрала в Германия. Бившият каталунски лидер пътуваше от Финландия към Белгия, но бе задържан от германската полиция на основание международна заповед за арест, издадена от Испания. По-късно той бе освободен от ареста, но остана в страната, след като германските власти не уважиха искането на Испания за екстрадицията му. Тереза Герова", "date": "2018.05.10", "title": "AFP: Карлес Пучдемон отказа да бъде преизбиран за председател на Женералитата на Каталуния, назначи свой наследник"}
{"url": "http://www.focus-news.net/news/2018/05/10/2520380/pravdaru-amerikanskite-atomni-bombi-prednaznacheni-za-rusiya-shte-badat-razpolozheni-v-evropa.html", "text": "Американските атомни бомби, предназначени за Русия пътуват към Европа, пише руското електронно издание “Правда.ru“.\r\nНовата атомна бомба В61-12, която САЩ се готвят да изпратят към Италия, Германия, Белгия, Холандия, а и в други страни евентуално се намира във финален стадии на подготовка.\r\nГенерал Джак Уайнстийн, отговарящ за ядрените операции на симпозиум  пред старши офицери и ръководители на военно-промишления комплекс на САЩ  казва, че „програмата върви много добре“ и вече са проведени 26 инженерни, конструкторски и летателни изпитания на В61-12. Програмата предвижда производството на около 500 такива атомни бомби след 2020 година, като проектът ще струва около 10 милиарда долара.\r\nВ61-12  притежава съвършено нови качества, в сравнение със сегашния вариант В61, разположени в Италия. Ядрената глава има четири варианта за избор на мощност, система на полет, която позволява насочване с точност към целта и способност да прониква в бункери дори през железобетон и да се взриви в дълбочина. Юлиян Марков", "date": "2018.05.10", "title": "„Правда.ru“: Американските атомни бомби, предназначени за Русия ще бъдат разположени в Европа"}
{"url": "http://www.focus-news.net/news/2018/05/10/2520381/emsc-registrirano-e-zemetresenie-s-magnitud-59-v-rayona-na-ostrov-mindanao-filipinite.html", "text": "Регистрирано е земетресение с магнитуд 5.9 в района на остров Минданао, Филипините, съобщават от Европейския средиземноморски сеизмологичен център.\r\nЗеметресението е станало в близост до брега на остров Минданао на 18 километра северозападно от град Гадунг и на 73 километра югозападно от град Будта, който е с население над един милион души. Засега няма данни за жертви и разрушения  и не е обявена тревога за опасност от цунами. Юлиян Марков", "date": "2018.05.10", "title": "EMSC: Регистрирано е земетресение с магнитуд 5.9 в района на остров Минданао, Филипините"}
{"url": "http://www.focus-news.net/news/2018/05/10/2520333/shumen-deloto-hitrino-prodalzhava-na-11-may-s-razpit-na-oshte-svideteli.html", "text": "Заседанията по делото Хитрино в Окръжен съд - Шумен ще продължават и през утрешния ден, предаде репортер на Радио „Фокус“- Шумен. Утре от 9.00 часа отново ще бъдат разпитвани свидетели. Днес бяха призовани 12 души. Сред тях бе и Бисер Минчев, главен ревизор по безопасността в НКЖИ. Той посочи, че железният път в района на гара Хитрино преди влаковата катастрофа е бил поддържан в нормите, не е имал информация за технически неизправности, включително и по отношение на стрелките. Минчев отбеляза, че ако е имало такива е щял да знае. Той обясни, че ежемесечно се правят ревизии и необходимите мерки се изпълняват веднага. Той свидетелства, че е имало скъсана контактна мрежа, както и дерайлиране на трети и четвърти коловоз. В ранния следобед на 16 декември му е било разрешено да започне възстановяване на движението по първи коловоз на жп гара Хитрино. Към края на април са изцяло възстановени и трети и четвърти коловоз и гарата вече е в състоянието, в което е била преди инцидента. Вълчо Тодоров, ръководител на жп секция Шумен посочи, че е участвал в изготвянето на протокол на 13 декември, заедно с представител на фирмата превозвач, за състоянието на железния път в зоната на катастрофата. Участвал е при съставянето на протокол на 12 декември, в който е отразена информация от огледа на следствието и прокуратурата на стрелка №1 и стрелка №5. По стрелка №1 е имало минимално изместване, при стрелка №5 е било по-голямо, от порядъка на 1,30 метра по посока на движение на влака отдясно.\r\nИвелина ИВАНОВА", "date": "2018.05.10", "title": "Шумен: Делото \"Хитрино\" продължава на 11 май с разпит на още свидетели"}
{"url": "http://www.focus-news.net/news/2018/05/10/2520375/1000-flaera-s-himna-na-shumen-sa-razdadeni-ot-obshtinata-za-denya-na-grada-11-may.html", "text": "1000 флаера с Химна на Шумен са раздадени от Общината за Деня на града - 11 май, предаде репортер на Радио „Фокус“- Шумен. Допълнителните акценти в празничната програма представи на брифинг Найден Косев, заместник-кмет по образование и култура. За празника на града се очаква делегация от Браила, а поздравителен адрес вече са изпратили от Дебрецен, Унгария. Празникът ще започне в 09.30 часа с открит урок „Час по родолюбие“ и издигане на знамето на града и на България във всички училища и детски градини. След това по инициатива на МОН ще се извие българско хоро под мотото „Розите на България“. Фондация „Пазители на българщината“ подарява на Шумен 500 книжки „Най-големият принос на българите за европейската цивилизация“, които ще бъдат раздадени на най- малките ученици. В 09.30 часа, в зала „Проф. Венета Вичева“ започват дебати между отборите на четири училища, посветени на участието на младежите от Шумен в развитието на града. Ученици от СУ \"Сава Доброплодни\", Гимназия по икономика, Математическа гимназия и Гимназията с преподаване на чужди езици ще дебатират на тема „Това правителство вярва, че младите хора могат да се реализират успешно“. „Ще бъде следван форматът на британски парламентарен дебат и всъщност всеки от отборите представлява правителство. Победителите ще получат награди от кмета на Община Шумен, ще бъде отредена и награда на публиката. За нас беше важно да консолидираме темата и да накараме младите хора да разсъждават по важни за Шумен въпроси“, каза Найден Косев. От 10.30 часа ще се проведе тържественият ритуал по издигане на знамената на ЕС, България и Шумен пред сградата на Общината. В 11.00 часа в зала 363 на Общината ще се състои тържествената сесия на Общинския съвет, на която ще бъдат връчени наградите за изкуство и култура. От 11.00 от площад \"Кристал\" до Руски паметник ще бъдат организирани три ателиета на открито - „Да танцуваме заедно“, „Рисувай с нас“ и „Диригент на детски хор за един ден“ - с участието на децата от ансамбъл „Веселяче“, Деница Узунова и хор „Бодра песен“. В 11.00 часа ще бъде даден старт на състезание по стрийтбол пред Общината. В спортната проява, организирана от Ученическа спортна школа „Хан Крум“, с помощта на басектболен клуб- Шумен ще се включат отбори на момичета до 12, до 14, до 16 и до 19 години, а момчетата - до 14 и до 16-годишна възраст. От 11.00 часа във Второ ОУ „Д-р Петър Берон“ ще се проведе състезание по краснопис и правопис. Заявки за участие са подали от  НУ „Илия Блъсков“, НУ „Княз Борис“, 9 ОУ“П.Волов“, 2 ОУ „Д-р Петър Берон“, СУ“ П.Волов“ и СУ „Сава Доброплодни“. Победителите от отделните отбори ще получат награди в началото на концерта от 18.30 часа на площад „Освобождение“. Специален гост е Поли Генова с участието на госпъл формация „Менора“.  От 13.30 часа в Шуменския университет ще се проведе Олимпиада по езикова култура за студенти и гимназисти. Участват общо 20 състезатели в пет отбора - СУ „Сава Доброплодни“, СУ“ П.Волов“, СУ“ Йоан Екзарх Български“, Гимназия по чужди езици „Н.Вапцаров“ и отбор от студенти. В 18.30 часа пред Драматично-кукления театър „Васил Друмев“ ще се състои официалното откриване на Международния фестивал „Друмеви театрални празници „Нова българска драма“.\r\nИвелина ИВАНОВА", "date": "2018.05.10", "title": "1000 флаера с Химна на Шумен са раздадени от Общината за Деня на града - 11 май"}
{"url": "http://www.focus-news.net/news/2018/05/10/2520371/afp-iran-ne-iska-novo-naprezhenie-v-regiona-uveri-hasan-rouhani.html", "text": "Иран не желае „ново напрежение\" в Близкия изток, увери президентът на ислямската република Хасан Роухани в рамките на телефонен разговор с германския канцлер Ангела Меркел, предава AFP.\r\n„Иран винаги се стреми да отслаби напрежението в региона, опитвайки се да укрепи сигурността и стабилността\", подчерта Роухани пред лидера на ФРГ, според съобщение, публикувано на официалната интернет страница на президенството. Тереза Герова", "date": "2018.05.10", "title": "AFP: Иран не иска „ново напрежение\" в региона, увери Хасан Роухани"}
{"url": "http://www.focus-news.net/news/2018/05/10/2520379/global-times-myastoto-na-sreshtata-mezhdu-donald-tramp-i-kim-chen-un-oblagodetelstva-sasht.html", "text": "Според китайски наблюдатели срещата между Доналд Тръмп и Ким Чен-ун облагодетелства САЩ , пише китайското англоезично издание Global Times.\r\nИзборът на Сингапур за място на дълго очакваната среща между американския президент и севрнокорейския лидер облагодетелства в максимална степен САЩ.\r\nСингапур е разглеждан като врата между Запада и Азия и може да предложи на Доналд Тръмп сигурност , особено като се има предвид и американското военно присъствие. Мястото не е далече от Пхенян и следователно е приемливо и за корейската страна.  Лу Чао – специалист по обществени науки казва : „Въпреки, че Северна Корея има посолство , не поддържа близки дипломатически връзки със Сингапур, а и Ким Чен-ун няма да може да пътува с предпочитания от него железопътен транспорт. Полетът от Пхенян, който ще е дълъг 4700 километра ще изисква допълнително зареждане с гориво в китайски град.\r\nОтдалечеността от Пхенян ще затрудни комуникацията между севернокорейския лидер и столицата. Юлиян Марков", "date": "2018.05.10", "title": "Global Times: Мястото на срещата между Доналд Тръмп и Ким Чен-ун облагодетелства САЩ"}
{"url": "http://www.focus-news.net/news/2018/05/10/2520382/tass-es-e-izklyuchitelno-obezpokoen-ot-obstrelvaneto-na-golanskite-vazvisheniya-ot-strana-na-iran.html", "text": "Европейският съюз е изключително обезпокоен от обстрелването на позиции на израелската армия, разположени на Голанските възвишения от страна на Иран, предава TACC. \r\n„Съобщенията за иранската атака миналата нощ по позиции на израелската армия от територията на Сирия, на която Израел отвърна с удари срещу ирански позиции в Сирия предизвикват изключителна тревога“, се отбелязва в изявление на външнополитическа служба на ЕС, разпространено в четвъртък .\r\nВ документа се подчертава, че „Израел има право на самоотбрана“.  \r\n„В същото време ние призоваваме всички страни в региона да проявят сдържаност и да избягват ескалация, която може да наруши още повече регионалната стабилност“, продължава изявлението. Юлиян Марков", "date": "2018.05.10", "title": "ТАСС: ЕС е изключително обезпокоен от обстрелването на Голанските възвишения от страна на Иран"}
