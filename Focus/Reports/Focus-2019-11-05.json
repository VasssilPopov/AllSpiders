{"url": "http://www.focus-news.net/news/2019/11/05/2716742/sport-chelsi-i-ayaks-zavarshiha-naravno-44.html", "text": "Футбол: Отборите на  Челси и Аякс завършиха наравно 4:4 в мач от груповата фаза на Шампионската лига. За домакините точни бяха Жоржиньо от дузпа два пъти, Аспиликуета и Джеймс,  а за гостите от Аякс  - Промес и Ван де Беек и автоголове на Ейбрахам и вратаря Кепа. Холандският тим завърши срещата с девет души след червени картони на Блинд и Велтман в средата на второто полувреме. \r\nИзиграха се още седем мача от Шампионската лига: \r\nВаленсия – Лил  4:1 \r\nБорусия Дортмунд – Интер  3:2 \r\nЛивърпул – Генк  2:1 \r\nОлимпик Лион – Бенфика  3:1 \r\nНаполи – Залцбург  1:1 \r\nБарселона – Славия Прага  0:0 \r\nЗенит Санкт Петербург – Лайпциг  0:2", "date": "2019.11.05", "title": "Спорт: Челси и Аякс завършиха наравно 4:4"}
{"url": "http://www.focus-news.net/news/2019/11/05/2716736/tass-vladimir-putin-ratifitsira-protokol-za-izplashtane-na-pensiite-na-balgari-rabotili-v-rusiya-i-rsfsr.html", "text": "Руският президент Владимир Путин подписа закона за ратифициране на протокола за изменения в споразумението за социално осигуряване между Руската федерация и България, според който руските пенсии ще се изплащат на жителите на тази страна само за периода на тяхната работа в Русия или в РСФСР. Документът е публикуван на официалния интернет портал за правна информация, и цитиран от  TACC . \r\nСпоразумението за социално осигуряване между двете страни беше сключено през февруари 2009 г. В същото време протоколът, подписан в София на 4 март 2019 г., е предназначен да отчита промените, настъпили оттогава в пенсионното законодателство на двете държави. \r\nПравилата, свързани с определянето на правото на пенсия и изчисляването на размера на пенсията, са изложени в новата версия. Документът предвижда, че руската пенсия се изплаща въз основа на сумата от осигурителния период, \"когато стойността на индивидуалния пенсионен коефициент се определя за периодите на стаж, придобити на територията на Руската федерация, както и на територията на бившата Руска съветска федеративна социалистическа република (РСФСР)\". Понастоящем този механизъм не е бил предвиден \r\nВ същото време при определяне на правото на руска пенсия ще се вземат предвид само периодите на работа на територията на Руската федерация и РСФСР, а периодите на работа в бившите съветски републики или в чужбина няма да се вземат предвид. Към днешна дата това изискване не е посочено в руско-българското споразумение. Протоколът установява разпоредбата, според която пенсията се изплаща от държавата, в която гражданинът пребивава, при условие че плащането не се получава съгласно законите на втората страна. \r\nКакто по-рано обясни заместник-министърът на труда и социалната защита на Руската федерация Андрей Пудов, след одобрението на закона над 1 300 души ще получат правото на пенсия, каквото не са имали преди. \r\n \r\n  Юлиян Марков", "date": "2019.11.05", "title": "ТАСС: Владимир Путин ратифицира протокол за изплащане на пенсиите на българи, работили в Русия и РСФСР"}
{"url": "http://www.focus-news.net/news/2019/11/05/2716735/komisiya-naznachena-sas-zapoved-na-oblastniya-upravitel-proveri-tehnikata-za-zimno-poddarzhane-v-oblast-dobrich.html", "text": "В края на миналата седмица комисия, назначена със заповед на областния управител Красимир Кирилов, е извършила проверка на техниката за поддържане на републиканската и общински пътни мрежи при зимни условия, съобщиха от пресцентъра на  Областна администрация - Добрич . При проведеното заседание за Щаба за изпълнение на Областния план за защита при бедствия е докладвано, че все още Агенция „Пътна инфраструктура“ (АПИ) няма сключен договор с фирма за зимно почистване, като тече процедурата за избор на изпълнител на обществената поръчка. При проверката Комисията е установила, че ДЗЗД „ПОНТ”, с които Областно пътно управление има споразумение за зимно поддържане до избора на нов изпълнител, има готовност с техника да поеме почистването при възникване на необходимост. Констатирано е, че дружеството е в добро състояние, както и че освен машините, които са заложени като необходима наличност, ДЗЗД „ПОНТ” разполага и с допълнителни мощности за почистване и опесъчаване при необходимост. Няма установено дублиране на техника за почистване на различни, отдалечени едно от друго направления. Направена е също проверка на техниката, с която разполагат общините за извършване на поддръжка на общинската пътна мрежа. Договори за поддръжка към момента на проверката имат само две общини – град Добрич и Добричка. В останалите е проверена само тази, която е собственост на общинските предприятия. \r\nВъв всички общини е установено добро състояние на машините, които се ползват за снегопочистване и опесъчаване, проведен е инструктаж на водачите за работа при зимни условия и МПС са преминали периодичен технически преглед, сключени са и задължителните застраховки „Гражданска отговорност”. В доклада си Комисията отбелязва, че в много добро състояние е техниката в общините Шабла, Генерал Тошево и Балчик. Установено е при проверката, че част от машините, посочени в справките на общините, не е открита на място – предимно трактори, които към момента са заети с работа в селското стопанство, се посочва в доклада от проверката и се допълва, че има инвентар, с който може да бъде оборудвана в рамките на половин час при необходимост. Една от фирмите, поели ангажимент за зимна поддръжка на територията на община Добричка, все още не е сключила задължителна застраховка „Гражданска отговорност“ за машините. В кратки срокове това ще бъде извършено е уверението на фирмата, ангажирана с поддръжката на пътната мрежа на с. Одърци, с. Стефаново и с. Батово.", "date": "2019.11.05", "title": "Комисия, назначена със заповед на областния управител, провери техниката за зимно поддържане в област Добрич"}
{"url": "http://www.focus-news.net/news/2019/11/05/2716734/sport-layptsig-pobedi-zenit-s-20-kato-gost-v-mach-ot-shampionska-liga.html", "text": "Футбол: Отборът на Лайпциг победи с 2:0 Зенит като гост в мач от груповата фаза на Шампионска лига с голове на Диего Деме и Марсел Забицер.  Другият мач Барселона – Славия Прага завърши 0:0 \r\nОт 22:00 часа се играят още шест мача от груповата фаза на Шампионска лига: \r\nВаленсия – Лил \r\nБорусия Дортмунд – Интер \r\nЛивърпул – Генк \r\nОлимпик Лион – Бенфика \r\nНаполи – Залцбург \r\nЧелси – Аякс", "date": "2019.11.05", "title": "Спорт: Лайпциг победи Зенит с 2:0 като гост в мач от Шампионска лига"}
{"url": "http://www.focus-news.net/news/2019/11/05/2716732/afp-amerikanskiyat-poslanik-v-es-prizna-che-e-kazal-che-pomoshtta-za-ukrayna-zavisi-ot-razsledvaneto-sreshtu-dzho-baydan.html", "text": "Гордън Сондланд, американският посланик в Европейския съюз и близък до президента на САЩ Доналд Тръмп призна, че е казал на украински служител, че военната помощ за Киев е зависима от намерението да бъде разследван Джо Байдън, показа стенограма от показанията му пред комисиите на Конгреса, разпространена официално и цитирана от  AFP . \r\nСондланд е заявил, че е казал на високопоставен съветник на президента на Украйна Владимир Зеленски, че американската военна помощ вероятно няма да бъде предоставена, докато Киев не даде ясно да се разбере, че връзките на Байдън и сина му с украинската енергийна компания „Бурисма“ ще бъдат разследвани. \r\n\"Допуснах, че спирането на помощта е свързано с предложеното антикорупционно изявление\", което администрацията на Тръмп очаква украинският президент Владимир Зеленски да направи по отношение на разследването на Байдън. \r\n \r\n  Юлиян Марков", "date": "2019.11.05", "title": "AFP: Американският посланик в ЕС призна, че е казал, че помощта за Украйна зависи от разследването срещу Джо Байдън"}
{"url": "http://www.focus-news.net/news/2019/11/05/2716738/sport-ayaks-vodi-s-31-kato-gost-na-chelsi-na-poluvremeto-v-mach-ot-shampionskata-liga.html", "text": "Футбол: Отборът на Аякс води с 3:1 като гост на Челси на полувремето в мач от Шампионската лига. Домакините си отбелязаха два автогола на Ейбрайхам и вратаря Кепа, а Жоржиньо реализира дузпа за Челси. Третият гол за Аякс го вкара Промес. \r\nЗавърши първото полувреме в още пет мача от Шампионската лига: \r\nВаленсия – Лил  0:1 \r\nБорусия Дортмунд – Интер  0:2 \r\nЛивърпул – Генк  1:1 \r\nОлимпик Лион – Бенфика  2:0 \r\nНаполи – Залцбург  1:1 \r\nПо-рано се изиграха първите два мача от днешната програма: \r\nБарселона – Славия Прага  0:0 \r\nЗенит Санкт Петербург – Лайпциг  0:2", "date": "2019.11.05", "title": "Спорт: Аякс води с 3:1 като гост на Челси на полувремето в мач от Шампионската лига"}
{"url": "http://www.focus-news.net/news/2019/11/05/2716669/sadat-v-lom-nalozhi-osem-mesetsa-zatvor-za-mazh-obvinen-za-krazhba-na-20-galaba.html", "text": "Районен съд – Лом одобри споразумение, сключено между защитата на подсъдимият С. В. З. и Районна прокуратура – Лом, според което 38 годишният мъж е наказан с „Лишаване от свобода“ за кражба на гълъби от елитни породи. Това съобщиха от  Окражен съд - Монтана . На 23 май 2018 г. в село Долно Церовене, област Монтана, С. В. З. отнел от владението на К. Г. Ч. осем гълъба вид „Руски”, четири гълъба вид „Пауни“, четири гълъба вид „Скършени” и четири гълъба вид „Пощенски”, на обща стойност 300 лева. Пред съда подсъдимият, който е безработен и има три влезли в сила присъди досега, се призна за виновен и се съгласи да му бъде определено наказание от осем месеца затвор, което да изтърпи ефективно, при първоначален „общ режим“. С. В. З. трябва и да плати по сметка на ОД на МВР – София направените по делото разноски в размер на 67,20 лева за изготвяне на Съдебно-оценителна експертиза. Съдът прекрати производството по наказателното дело поради постигнато между страните и одобрено споразумение. Определението е окончателно и не подлежи на обжалване.", "date": "2019.11.05", "title": "Съдът в Лом наложи осем месеца затвор за мъж, обвинен за кражба на 20 гълъба"}
{"url": "http://www.focus-news.net/news/2019/11/05/2716670/vazstanoveno-e-dvizhenieto-po-pat-iii-506-karamatsi-haskovski-mineralni-bani.html", "text": "Възстановено е движението по път III-506 Карамаци – Хасковски минерални бани. Това съобщиха от пресцентъра на  Агенция „Пътна инфраструктура“ .", "date": "2019.11.05", "title": "Възстановено е движението по път III-506 Карамаци – Хасковски минерални бани"}
{"url": "http://www.focus-news.net/news/2019/11/05/2716733/15-svobodni-mesta-sa-obyaveni-za-tselodneven-priem-v-detskite-yasli-vav-varna.html", "text": "15 свободни места са обявени за целодневен прием в детските ясли във Варна за класиране на 13 ноември. Това съобщиха за  Радио „Фокус“ – Варна   от Дирекция „Здравеопазване“ към Община Варна. В тази връзка електронната система за прием ще бъде затворена за редакции и регистрации на нови заявления от 11 до 13 ноември (включително). Класирането ще бъде обявено на 13 ноември, а срокът за потвърждаване на приетите деца е от 14 до 15 ноември 2019 г. След това децата ще бъдат приемани поетапно до края на месец ноември по предварително изготвен график от директора на съответната детска ясла. \r\nСвободните места са: \r\n- Детска ясла №2 „Моряче“ – 1 места; \r\n- Детска ясла №9 „Детелина“ – 10 места; \r\n- Детска ясла №11 „Иглика“ – 2 места; \r\n- Детска ясла №13 „Русалка“ – 2 места. \r\nДесислава ВАСИЛЕВА", "date": "2019.11.05", "title": "15 свободни места са обявени за целодневен прием в детските ясли във Варна"}
{"url": "http://www.focus-news.net/news/2019/11/05/2716740/tass-ministrite-vanshnite-raboti-na-rusiya-i-gartsiya-shte-obsadyat-regionalni-problemi.html", "text": "Руският външен министър Сергей Лавров ще проведе преговори в сряда с гръцкия си колега Никос Дендиас. Страните планират да разгледат перспективите на руско-гръцкото сътрудничество в контекста на дейността на новото гръцко правителство, сформирано през юли 2019 година, предава  TACC \r\nВ коментар на руското външно министерство се подчертава, че посещението на гръцкия министър има за цел да доразвие плодотворния политически диалог и взаимното разбирателство в международните отношения. По-специално Москва разчита на полезен обмен на мнения по международни и регионални въпроси, включително ситуацията в Източното Средиземноморие и на Балканите. Особено внимание ще бъде обърнато на взаимодействието на двете страни на многостранни платформи, включително в ООН, ОССЕ, Съвета на Европа, както и в Организацията на Черноморското икономическо сътрудничество, където Гърция в момента е председател. \r\nПодходите на Москва и Атина, според  Министерството на външните работи на Русия, са близки по повечето глобални и регионални въпроси, като и в двете столици изхождат от необходимостта да се решават споровете изключително с политически и дипломатически средства и в стриктно съответствие с международното право. \r\nСлед преговорите се предвижда да се подпише план за консултации между министерствата на външните работи на Руската федерация и Гърция за периода 2020-2022 година. \r\n \r\n  Юлиян Марков", "date": "2019.11.05", "title": "ТАСС: Министрите външните работи на Русия и Гърция ще обсъдят регионални проблеми"}
{"url": "http://www.focus-news.net/news/2019/11/05/2716741/the-independent-dzho-suinsan-othvarli-vazmozhnostta-da-raboti-s-dzheremi-korbin.html", "text": "Джо Суинсън изключи възможността да подкрепи Джереми Корбин за министър-председател в случай на парламент без мнозинство, дори и той да обещае да проведе втори референдум за Брекзит, цитира думите й британския вестник  The Independent . \r\nЛидерът на либералдемократите „абсолютно, категорично“ отхвърли предпoложенията, че партията й може да помогне на сегашния лидер на лейбъристите да стане премиер, настоявайки, че „той не е подходящ за работата на премиера“. \r\nСтартирайки предизборната кампания на своята партия в Уестминстър, Суинсън настоя, че тя  води кампания за премиер и отхвърли въпросите за потенциална подкрепа за други партии. \r\n„По толкова много причини Джеръми Корбин не е годен за работа на премиер \r\nТя добави: „По най-големия въпрос за деня, той е уклончив и няма да даде директен отговор. Дори сега ако го попитате дали е за оставане или за напускане, той няма да ви каже как би гласувал.“ \r\n„Плановете му за икономиката ще ни върнат в 70-те години. Вярвам, че той би бил заплаха за националната ни сигурност.\" \r\n \r\n  Юлиян Марков", "date": "2019.11.05", "title": "The Independent: Джо Суинсън отхвърли възможността да работи с Джереми Корбин"}
{"url": "http://www.focus-news.net/news/2019/11/05/2716671/nyakolko-svetofara-v-stara-zagora-vremenno-nyama-da-rabotyat-zaradi-stroitelni-deynosti.html", "text": "Няколко светофара в Стара Загора временно няма да работят заради строителни дейности, съобщиха от пресцентъра на  Общината . Няма да функционират следните светофарни уредби: \r\n- кръстовището на бул. „Св. Патриарх Евтимий“ и ул. „Христо Ботев“, няма да функционира на 6 ноември 2019 г. за времето от 09.00 часа до 19.00 часа; \r\n- кръстовището на бул. „Цар Симеон Велики“ и ПРАКТИКЕР, няма да функционира до 7 ноември 2019 г. включително. \r\nОбщина Стара Загора се извинява за причиненото неудобство и призовава водачите на МПС да шофират с повишено внимание в указания участък и да спазват стриктно вертикалната и хоризонталните маркировки.", "date": "2019.11.05", "title": "Няколко светофара в Стара Загора временно няма да работят заради строителни дейности"}
{"url": "http://www.focus-news.net/news/2019/11/05/2716389/predstoyashti-sabitiya-v-stranata-za-5-noemvri-agentsiya-fokus.html", "text": "*** \r\n \r\nОт 09.30 часа в централата на БЧК ще се проведе конференция на тема „Иновативни решения в грижите за възрастни хора”. \r\n \r\n*** \r\n \r\nОт 10.30 часа в Министерството на здравеопазването (залата на 4 ет.) министърът на здравеопазването Кирил Ананиев ще даде официален старт на Националната информационна кампания в подкрепа на донорството и трансплантацията в България, която ще премине под мотото „Да! За живот!“. \r\n \r\n*** \r\n \r\nОт 10.30 часа в кино „Люмиер Лидл” ще се проведе пресконференция по случай старта на 33-тото издание на „Киномания”. \r\n \r\n*** \r\n \r\nОт 11.00 часа на „Дондуков“ 2 държавният глава Румен Радев ще проведе среща с министъра на външните работи на Чешката република Томаш Петричек. \r\n \r\n*** \r\n \r\nОт 11.00 часа в галерия „Средец” на Министерството на културата, министърът на културата Боил Банов ще отличи с почетни награди и знаци на Министерството на културата 41 дейци и институции по повод 1 ноември – Деня на народните будители. \r\n \r\n*** \r\n \r\nОт 11.00 часа в зала „Проф. Марин Дринов“ на БАН, БАН ще присъди почетното звание „Доктор хонорис кауза“ на д-р Нат Гопалсвами. \r\n \r\n*** \r\n \r\nОт 11.50 в Министерството на външните работи вицепремиерът и министър на външните работи Екатерина Захариева и министърът на външните работи на Чешката Република Томаш Петричек ще проведат среща на четири очи. В 12.20 ч. ще започне пленарна среща между двете делегации.  В 13.10 ч. министрите ще направят изявление пред медиите. \r\n \r\n*** \r\n \r\nОт 12.30 часа на ул. \"Г. С. Раковски\"-134 на 5-ти етаж, ще се проведе пресконференция на СДС по повод местните избори.  \r\n \r\n*** \r\n \r\nОт 13.00 часа на Метростанция \"Софийски университет\" – източен коридор, изход посока бул. \"Цар Освободител\", ще се състои откриване на четвъртото издание на проекта \"Поезия в метрото\". \r\n \r\n*** \r\n \r\nОт 14.30 часа в Дирекцията на Прирореден парк „Витоша“ организира тържествено честване по случай 85-тата годишнина от създаването на Парка. \r\n \r\n*** \r\n \r\nОт 14.30 часа, на Малка сцена, 7-ми етаж в Операта, ще се проведе пресконференция, посветена на премиерата на операта \"Капулети и Монтеки\" от Винченцо Белини. \r\n \r\n*** \r\n \r\nОт 18.00 часа в Китайския културен център ще бъде открита съвместната българо-китайска изложба „Съзерцание и диалог”. \r\n \r\n*** \r\n \r\nОт 18.00 часа в Унгарския културен институт, ще се състои изложба \"30 години свобода\" и фотографии (1989-1990) от колекцията fortepan. \r\n \r\n*** \r\n \r\nОт 18.00 часа в Националния археологически институт с музей при БАН вицепрезидентът Илияна Йотова ще участва в откриването на изложбата „До портите на княжеския двор. Съкровища от Велики Преслав“. \r\n \r\n*** \r\n \r\nОт 18.30 часа в зала 6 на НДК, големият български поет и писател Любомир Левчев ще бъде почетен с рецитал. \r\n \r\n*** \r\n \r\nОт 18.30 часа в галерия „Сердика“ на Женски пазар, ще се състои изложбата на Мая Иванова „Роби на времето“, рисунка и графика. \r\n \r\n*** \r\n \r\nОт 19.00 часа в Sofia Live Club, ще се състои книгата „Идеи без граници. 30 интервюта със световни артисти от България“ от Даниел Ненчев. \r\n \r\n*** \r\n \r\nОт 19.30 часа в зала „Витоша“ на Витоша Парк Хотел ще се проведе представяне на книгата на гл. ас. д-р Иван Неделчев - „Съвременните психологически и философски аспекти на културизма“. \r\n \r\n*** \r\n \r\nОт 19.30 часа в зала „България“ ще се състои концерт на Людмил Ангелов от неговия нов клавирен интеграл „Людмил Ангелов свири Шопен“. \r\n \r\n \r\nОт 17.00 в Галерия „Графит“ ще бъде открита интерактивна изложба на картини, предмети и съкровища, разказваща славната българска история, част от Национално турне „Историческо величие“. \r\n \r\n*** \r\n \r\nОт 18.00 часа в Голямата зала на Общината, иновативният спектакъл „Въртележка на парите“ ще бъде представен от ученическа театрална група от СУ „Кузма Тричков“-Враца. \r\n \r\n*** \r\n \r\nОт 18.30 часа в Народно читалище „Напредък-1869“ ще се проведе концерт на Веселин Маринов.   \r\n \r\n*** \r\n \r\nОт 13.30 часа новият Общинския съвет ще проведе своето първо заседание в залата си. \r\n \r\n*** \r\n \r\nОт 17.30 часа в ОМЦ ще се проведе среща – дискусия по въпросите на ранното детско развитие и възможността за интердисциплинарни действия за подкрепа на родителите да бъдат първите и най-важните учители на своите деца. \r\n \r\n*** \r\n \r\nОт 15.00 часа ще се проведе заседание на Областната администрация.  \r\n \r\n*** \r\n \r\n \r\nОт 10.00 часа в залата на читалище „Нов живот“ ще се проведе първото заседание на новия Общински съвет. \r\n \r\n*** \r\n \r\nОт 10.30 часа в Гарнизонния военен клуб ще се проведе предствяне на книгата ,,Българите и светът“ на о. з. подп. Добромир Присадашки.  \r\n \r\n*** \r\n \r\nОт 18.00 часа в Драматично-куклен театър ,,Иван Радоев\" ще бъде представена постановката на Драматичен театър-Монтана ,,Когато гръм удари“ от П. К. Яворов. \r\n \r\n*** \r\n \r\nОт 09.00 часа в зала 1 на Окръжния съд ще се проведе заседание по делото срещу Пенчо К., обвинен за управление на МПС след употреба на наркотици, за притежание с цел разпространение на високорискови наркотични вещества. \r\n \r\n*** \r\n \r\nОт 10.00 часа в зала 1 на Районния съд ще се проведе заседание по делото срещу Огнемира К., обвинена в причиняване на имотна вреда в големи размери на две лица.  \r\n \r\n*** \r\n \r\nОт 10.00 часа в зала 1 на Апелативния съд ще се проведе заседание по делото, с което подсъдимият доктор И. Д., прокуратурата и близки на пострадалия протестират присъда на Окръжен съд – Пловдив и за това обжалват пред Апелативен съд съдебния акт.  \r\n \r\n*** \r\n \r\nОт 10.30 часа в зала 11 на Районния съд ще се проведе заседание по делото срещу Антон К., Бисер П. и Росен М.,  обвинени в кражба на автомобили.  \r\n \r\n*** \r\n \r\nОт 10.30 часа в офиса на областната структура на ГЕРБ ще се проведе  пресконференция по повод резултатите от местните избори.  \r\n \r\n*** \r\n \r\nОт 11.00 часа в кабинета на Антония Роглева, изпълняваща функцията председател на Окръжния съд, III етаж, стая №316, ще се проведе пресконференция по повод отбелязването на 140 години от основаването на Окръжния и Районния съд.  \r\n \r\n*** \r\n \r\nОт 13.00 часа в зала 1 на Окръжния съд ще се проведе заседание по делото срещу Гинади Т., обвинен че е управлявал моторно превозно средство без да има необходимата правоспособност, нарушил е правилата за движение , в резултат на което е предизвикал пътнотранспортно произшествие и по непредпазливост е причинил смъртта на А. Г., която е настъпила по-късно.  \r\n \r\n*** \r\n \r\nОт 13.30 часа в зала 10 на Окръжния съд ще се проведе заседание по делото срещу Сергей П., Йоана С. и Ивайло А., обвинени за притежание с цел разпространение на рискови наркотични вещества.  \r\n \r\n*** \r\n \r\nОт 13.30 часа в зала 3 на Районния съд ще се проведе заседание по делото срещу Георги Г. – зам. кмет на р-н „Западен“, обвинен в присвояване на чужди пари. По делото са призовани 57 свидетели и 3 вещи лица. \r\n \r\n*** \r\n \r\nОт 18.30 часа в галерия „Пловдив“ (ул. „Авксентий Велешки“ 20) ще бъде представена изложбата \"Светлосенки\" на Светлана Желязкова. \r\n \r\n*** \r\n \r\nОт 12.00 часа ПП ГЕРБ - Смолян ще даде пресконференция в офиса на партията. \r\n \r\n*** \r\n \r\nОт 17.30 часа в Узунова къща, ще бъде представена изложбата „Отвъд всичко това“. \r\n \r\n*** \r\n \r\nОт 14.00 часа в зала \"Марица\" ще се проведе заседание на областната комисия във връзка с готовността за предстоящия зимен сезон. \r\n \r\n*** \r\n   \r\nОт 10.00 часа в зала 2 на Областната администрация ще се проведе редовното седмично заседание на Областната епизоотична комисия.", "date": "2019.11.05", "title": "Предстоящи събития в страната за 5 ноември (Агенция „Фокус“)"}
{"url": "http://www.focus-news.net/news/2019/11/05/2716667/povishena-e-opasnostta-ot-padashti-kamani-po-vsichki-patishta-v-oblast-smolyan.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян   дежурният в Областно пътно управление – Смолян. Времето е ясно, но заради валежите от изминалото денонощие и преовлажняването на скатовете е повишена опасността от падащи камъни по всички направления в областта. През деня са получени няколко сигнала за паднали камъни, които своевременно са отстранени. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян пътните настилки са сухи. В края на работния ден автомобилният трафик е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.05", "title": "Повишена е опасността от падащи камъни по всички пътища в област Смолян"}
{"url": "http://www.focus-news.net/news/2019/11/05/2716390/pregled-na-osnovnite-temi-v-svetovniya-pechat-agentsiya-fokus.html", "text": "Злоупотребите със земеделските субсидии от ЕС в страните от Източна Европа, турската позиция за бъдещето на Сирия и зависимостта на Украйна от САЩ са сред темите на световния печат. \r\n*** \r\n \r\n Как олигарсите източват милиони от европейските фондове в земеделието, пише  американският вестник  The New York Times . \r\nВсяка година блокът от 28 държави изплаща 65 милиарда долара субсидии за земеделските стопанства, предназначени да подкрепят земеделските производители на целия континент и да съхранят селските общности. Но в Унгария и голяма част от Централна и Източна Европа по-голямата част отива в няколко мощни и свързани с властта олигарси . Премиерът на Чешката република събра десетки милиони долари субсидии само миналата година. Субсидиите са потънали в мафиотски сделки за земя в Словакия и България. \r\nПрограмата на Европа за земеделието, система, която играе важна роля за формирането на Европейския съюз, сега се използва от същите антидемократични сили, които заплашват блока отвътре. Това е така, защото правителствата в Централна и Източна Европа, някои ръководени от популисти, имат голяма роля в разпределението на субсидиите, финансирани от данъкоплатците в цяла Европа , въпреки, че цялата система е обвита в тайнственост. \r\nРазследване на „Ню Йорк Таймс“, проведено в девет европейски страни за голяма част от 2019 г., разкри системата за субсидии, която е умишлено непрозрачна, грубо подкопава екологичните цели на Европейския съюз и е изкривена от корупция и своеволия. \r\nЕвропейският механизъм в Брюксел позволява тази груба корупция, тъй като действията срещу нея биха означавало промяна на модела, който помага да се държи крехкият съюз. Европейските лидери не са съгласни с много неща, но всички разчитат на щедри субсидии и широка дискретност при харченето им. Съпротивата срещу тази система за овладяване на злоупотребите в по-новите държави-членки би нарушило политическите и икономическите блага на целия континент. \r\nЕто защо, със законопроекта за земеделските плащания, подготвян тази година, акцентът в Брюксел не е върху премахването на корупцията или затягането на контрола. Вместо това, законодателите се стремят да дадат на националните лидери повече правомощия как да харчат пари - заради възраженията на вътрешните одитори. \r\nИзданието посочва конкретни примери на злоупотреби със земеделските фондове в Унгария и Чехия и връзката на земеделските олигарси с управляващите кръгове и най-вече с премиерите на двете страни \r\nВ България субсидиите са се превърнали в благосъстояние за земеделския елит. Българската академия на науките установи, че 75 процента от основния вид европейска селскостопанска субсидия в страната се оказва в ръцете на около 100 предприятия. Тази пролет властите извършиха разследвания в цялата страна, които разкриха корупционни връзки между държавни служители и земеделски бизнесмени. Един от най-големите производители на брашно в страната беше обвинен в измама във връзка със субсидиите и го очаква  съдебен процес. \r\nВ Словакия изданието коментира за връзката между разследванията срещу олигарсите и убийството на разследващия журналист Ян Куцияк. \r\n*** \r\n \r\n Турция е решена да работи за запазване териториалната цялост на Сирия, пише турското англоезично издание  Daily Sabah в материал, представен без редакторска намеса. \r\nТурция и Русия проведоха първите си съвместни наземни патрули в Североизточна Сирия в петък, съгласно споразумението от Сочи. Осем бронирани машини, придружени от дронове, патрулират района между 40 километра източно от Рас ал Айн и 30 километра западно от Камишли, съобщи турското Министерство на отбраната. \r\nПо силата на споразумението между Турция и Русия, Анкара ще създаде 13 наблюдателни пункта в района, което ще й позволи да извършва въоръжени операции на място. Турция, с богатите си разузнавателни способности в Северна Сирия, също ще следи отблизо изпълнението на споразумението от страна на Русия. \r\nВъпреки че Москва спазва обещанията си до днес, остава неясно как режимът на Башар Асад, съюзник на Русия, ще се справи с Отрядите за народна саомотбрана (ОНС), сирийската издънка на терористичната организация Кюрдска работническа партия (ПКК) и дали ще се наложи турците да използват твърда сила. И Москва, и Дамаск са наясно с решителността на Турция. \r\nСирийският конституционен комитет се срещна за първи път в Женева на 30 октомври и постигна добър първоначален напредък. Международният натиск от заинтересованите страни, като се започне от Русия, Турция и Иран, прави по-голяма вероятността Комитетът да функционира ефективно. Това, с което засега са съгласни всички страни, е необходимостта да се запази териториалната цялост на Сирия и политическото единство. Прави впечатление също, че тази база е важна отправна точка за новата конституция на Сирия. И все пак има много въпроси за обсъждане. \r\nВъзможно е да се предположи, че Конституционният комитет ще бъде изправен пред определени предизвикателства. Увлечени от най-новите събития в Сирия, преговарящите на Башар Асад биха могли да предприемат стъпки, за да нарушат работата на Комитета. В зависимост от степента на ангажираността на Русия към мира и политическия преход, конституционният орган ще функционира ефективно. Ако Москва окаже подходящ натиск, Дамаск няма да може да спре дейността му. \r\nЯсно е едно: никоя страна няма да инвестира в Сирия, докато различните страни, преговарящи в Женева, не се споразумеят за времевата линия на политическия преход на страната. Дори Китай не инвестира в области под пълния контрол на Башар Асад. Всички правителства са сериозно загрижени за перспективата за отвличане на чуждестранни инвеститори. Междувременно нито Русия, нито Иран имат икономическата сила да подпомогнат сами икономическото развитие на Сирия. Излишно е да се коментира, че САЩ и Европа едва ли ще поемат риска. \r\nЗа да бъде ясно, Турция е най-подходящата страна, която допринася за усилията за възстановяване на съседната страна. Приемайки 3,7 милиона бежанци за осем години, турците имат потенциал да съживят търговията и да подобрят инвестиционната среда в Сирия на фона на политическия преход. В същото време Турция има голям интерес към териториалната цялост и стабилност на Сирия. \r\nСледователно настоящият ход на турското правителство за създаване на зона за сигурност и преселване на сирийски бежанци в Северна Сирия е истински принос за бъдещето на съседната страна. \r\nПрезидентът Реджеп Тайип Ердоган миналата седмица заяви, че ще обсъди с генералния секретар на ООН Антонио Гутериш плана на администрацията му за създаване на \"град за бежанци\" между Рас ал Айн и Тел Абаяд. Той добави, че Турция ще поиска международни донори за помощ и, ако не успее, ще насърчи турските бизнесмени да инвестират в региона. \r\nПрезидентът Ердоган се ангажира със своите планове за зона за сигурност в Сирия, които той представи на Общото събрание на ООН през септември. Той иска да върне там сирийските бежанци. В бъдеще Анкара ще използва всички дипломатически мерки, включително заплахата от отваряне на вратите за бежанци към Европа, за да убеди европейските лидери. \r\nБежанците ще бъдат основната точка в дневния ред на предстоящата среща на Ердоган с лидерите на Великобритания, Германия и Франция. Само в тяхна полза европейските демокрации би било разумно да обмислят сериозно предложението на Турция. Ако президентът Ердоган почувства, че неговият ход бива спиран от европейците, Турция ще намери парите да изгради прототип на своята зона за сигурност едностранно и да покаже на света какво може да постигне. \r\nЗа Турция репатрирането на сирийските бежанци е не по-малко важно от запазването на териториалната цялост на Сирия. \r\n*** \r\n \r\n  „Държава“, която не е способна да се управлява съвременно, неизбежно губи част от суверенитета си, пише украинското издание  „Главред“  в материал, представен без редакторска намеса. \r\nЕто основните признаци на колониалната зависимост: \r\n1.\tВъншната политика се контролира изцяло от чужденците. \r\nОтговор: Трябва да признаем, че този признак присъства в отношенията между Украйна и Америка \r\n2.\tПолитическа несамостоятелност на колонията. \r\nОтговор: Ако предположим, че САЩ спрат да се намесват в делата на Украйна, то олигархическите кланове незабaвно ще разпокъсат страната. Така че тази точки също присъства: Украйна не е политически самостоятелна. \r\n3.\tУтвърждаването на ключовите длъжности само с разрешението на метрополията. \r\nОтговор: 100% съответства на действителността. Премиерът, Главният прокурор, Националната банка, министърът на финансите, Службата за сигурност и т.н. се съгласуват със САЩ. \r\n4.\tГеографска обособеност на колонията и нейната отдалеченост от метрополията \r\nОтговор: Налично. \r\n5.\tСтруктурата на износа на колонията е предимно суровинна в полза на метрополията. \r\nОтговор: Ако говорим за САЩ, то не. А ако говорим за Запада, като цяло, то – да. \r\n6.\tНалагане на заробващи икономически договори от страна на метрополията. \r\nОтговор: Безусловно има налагане от страна на САЩ, но едва ли тези договори могат да бъдат наречени заробващи. \r\n7.\tПринуждаване на колонията да внася от метрополията. \r\nОтговор: Присъства, но не в критична степен. \r\n8.\tКонтрол на финансовата система на колонията от страна на метрополията. \r\nОтговор: Пълен контрол над финансовата система на Украйна от страна на САЩ чрез МВФ \r\n9.\tПравният статут на аборигените винаги е по-нисък от статута на представителите на метрополията. \r\nОтговор: 100% факт. В Украйна гражданите на САЩ не могат да бъдат пипнати дори с пръст. \r\n10.\tНасаждане на чужда култура, религия и език на аборигените. \r\nОтговор: Вярно е само по отношение на културата. Но това насаждане се прави само чрез мека сила. \r\n11.\tВключване на колонията в съюз с метрополията, участие на аборигените във военни конфликти на страната на метрополията. \r\nОтговор: 100-процентов факт. \r\n12.\tИзкупуване на селскостопанската земя на колонията от представители на метрополията. \r\nОтговор: 100-процентов факт. \r\nТака че, дали вече Украйна е колония на САЩ, или не, решавайте сами. \r\nМоята гледна точка е, че ние не сме колония на САЩ в класическия смисъл, но сме страна, загубила значителна част от своя суверенитет и попаднала в силна зависимост от САЩ не по тяхна зла воля, а заради нашата неспособност да се самоорганизираме и да провеждаме съвременно държавно управление. \r\nМоята прогноза за близките 10-15 години: \r\n•\tУкрайна се превръща в класически суровинен придатък на Запада, в саблоразвита, бедна, аграрна страна, в която, както в Африка, 60-70% от земята ще бъде изкупена от чужденци; \r\n•\tОсновните инвестиции в Украйна ще бъдат само в селското стопанство. БВП на глава от населението няма да премине 8-9 хиляди долара; \r\n•\tАграрният характер на страната няма да може да изхрани повече от 20-25 милиона души население. Затова 10-12 милиона ще работят зад граница. Средното ниво на пенсиите няма да превишава 70-80 долара. \r\nИзложих т.нар. умерено-оптимистичен сценарий, който подразбира, че ще успеем да избегнем голяма война с Русия. Никой не е виновен за всичко, което се случва, освен самите нас.", "date": "2019.11.05", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/05/2716391/the-new-york-times-kak-oligarsite-iztochvat-milioni-ot-evropeyskite-fondove-v-zemedelieto.html", "text": "Как олигарсите източват милиони от европейските фондове в земеделието, пише  американският вестник  The New York Times . \r\nВсяка година блокът от 28 държави изплаща 65 милиарда долара субсидии за земеделските стопанства, предназначени да подкрепят земеделските производители на целия континент и да съхранят селските общности. Но в Унгария и голяма част от Централна и Източна Европа по-голямата част отива в няколко мощни и свързани с властта олигарси . Премиерът на Чешката република събра десетки милиони долари субсидии само миналата година. Субсидиите са потънали в мафиотски сделки  за земя в Словакия и България. \r\nПрограмата на Европа за земеделието, система, която играе важна роля за формирането на Европейския съюз, сега се използва от същите антидемократични сили, които заплашват блока отвътре. Това е така, защото правителствата в Централна и Източна Европа, някои ръководени от популисти, имат голяма роля в разпределението на субсидиите, финансирани от данъкоплатците в цяла Европа , въпреки, че цялата система е обвита в тайнственост. \r\nРазследване на „Ню Йорк Таймс“, проведено в девет европейски страни за голяма част от 2019 г., разкри системата за субсидии, която е умишлено непрозрачна, грубо подкопава екологичните цели на Европейския съюз и е изкривена от корупция и своеволия. \r\nЕвропейският механизъм в Брюксел позволява тази груба корупция, тъй като действията срещу нея биха означавало промяна на модела, който помага да се държи крехкият съюз. Европейските лидери не са съгласни с много неща, но всички разчитат на щедри субсидии и широка дискретност при харченето им. Съпротивата срещу тази система за овладяване на злоупотребите в по-новите държави-членки би нарушило политическите и икономическите блага на целия континент. \r\nЕто защо, със законопроекта за земеделските плащания, подготвян тази година, акцентът в Брюксел не е върху премахването на корупцията или затягането на контрола. Вместо това, законодателите се стремят да дадат на националните лидери повече правомощия как да харчат пари - заради възраженията на вътрешните одитори. \r\nИзданието посочва конкретни примери на злоупотреби със земеделските фондове в Унгария и Чехия и връзката на земеделските олигарси с управляващите кръгове и най-вече с премиерите на двете страни \r\nВ България субсидиите са се превърнали в благосъстояние за земеделския елит. Българската академия на науките установи, че 75 процента от основния вид европейска селскостопанска субсидия в страната се оказва в ръцете на около 100 предприятия. Тази пролет властите извършиха разследвания в цялата страна, които разкриха корупционни връзки между държавни служители и земеделски бизнесмени. Един от най-големите производители на брашно в страната беше обвинен в измама във връзка със субсидиите и го очаква  съдебен процес. \r\nВ Словакия изданието коментира за връзката между разследванията срещу олигарсите и убийството на разследващия журналист Ян Куцияк. \r\n \r\n  Юлиян Марков", "date": "2019.11.05", "title": "The New York Times: Как олигарсите източват милиони от европейските фондове в земеделието"}
{"url": "http://www.focus-news.net/news/2019/11/05/2716739/the-times-dzheremi-korbin-ne-se-nuzhdae-ot-pobeda-za-da-stane-premier.html", "text": "Джереми Корбин не се нуждае от победа за да стане премиер, пише британският вестник  The Times . \r\nНе много хора искат Джереми Корбин да бъде министър-председател. Има много дни, когато изглежда, че самият Джереми Корбин не иска да бъде министър-председател. Но това не означава, че той няма да бъде министър-председател. Наистина има много добър шанс Джереми Корбин да бъде премиер. \r\nТази статия е посветена на това предположение. И на предположението на неговите съюзници. Не мислете, че ако Джеръми Корбин стане министър-председател, той наистина няма да бъде министър-председател. Ако сте министър-председател, вие сте министър-председател и вие сте начело и това е. \r\nКорбин има своите фенове. И феновете му го обичат абсолютно. Но феновете му по активност  допълват онова, което им липсва като брой. Понякога в социалните медии сякаш са навсякъде. Но това е само защото малка част от голям брой хора все пак е голям брой хора. \r\nВ действителност никога не е имало опозиционен лидер, който да е имал токова тясна обществена подкрепа. Последните оценки за удовлетворение от него, измерени от Ipsos Mori, показаха 75% недоволство и 15% удовлетворение. А 15-те процента включват Джон Макдонъл, който само се преструва, че е доволен от него. Нетните 60 процента са по-лоши от най-лошия рейтинг на Майкъл Фут през 80-те години. \r\nИ така, как може да спечели от това? Доста лесно е да видите как. \r\nКонсерваторите правят две неща, поради които им е трудно да спечелят мнозинство. Те се опитват да спечелят повече места в четвъртият пореден мандат, нещо, което никога не се е случвало досега в съвременната политика. И целят да уволнят някои свои стари избиратели и да наемат някои нови, които тепърва ще приемат работата. Шансовете да загубят настроените за оставане в ЕС места, докато не успеят да пробият в такива, настроени към напускане, са доста големи. \r\nВ момента разликата между торите и лейбъристите в проучванията е толкова голяма, че обсъждането на отделните места изглежда като лесна работа. Но тази преднина до голяма степен е резултат от разделянето на вота за оставане, докато вотът за напускане не се разделя чак толкова. Кой може да бъде сигурен, че това ще продължи през цялата кампания? \r\nИ ако консерваторите не спечелят, тогава пчели Джереми Корбин. Това е толкова просто.Борис Джонсън става премиер или Джереми Корбин става премиер. \r\nЛейбъристите доста трудно ще получат мнозинство. Никога не можете да сте сигурни, но не мисля, че това ще се случи. Лейбъристите обаче не се нуждае от мнозинство, за да вземат властта. Просто се нуждаят консерваторите да нямат такова. \r\nТрудно е да се разбере от кого биха получили подкрепа консерваторите, ако са най-голямата партия в парламент без мнозинство. Шотландската народна партия? Очевидно не. Либералните демократи? Е, те биха настоявали да спрат Брекзит по един или друг начин, условие, което консерваторите не могат да приемат. Не вярвам, че Борис Джонсън би могъл да състави правителство, основано на подкрепа от Джо Суинсън и като й обещае втори референдум. Дори да успее да убеди себе си (и Джо Суинсън), че това е добра идея. Демократичната юнионистка партия. Дори и Борис Джонсън да започне да посещава Свободната презвитерианска църква, това едва ли ще се случи. \r\nТака че, ако това правителство не спечели мнозинство, огромният шанс е да падне. Което в голяма степен означава Джереми Корбин - премиер. \r\nЩе забележите, че там добавихме думите „шанс“. И със сигурност има малък шанс лейбъристите да се справят толкова зле и либералдемократите да се справят толкова добре, че да имат лоста за промяна на ръководството на Лейбъристката партия. Готов съм да призная, че това е възможен резултат, дори и да не е вероятен. \r\nВсички тези глупости за правителство на националното единство преди изборите, сигурно сме научили нещо от това? За Джереми Корбин и Джон Макдонъл да се откажат от ръководството в полза на който и да е друг депутат от лейбъристите или депутат от друга партия, то ще е на някой коренно противоречащ на тяхната конкретна идеология. И ще направят всичко възможно, за да не се случи това. \r\nЛибералдемократите настояват, че те винаги ще гласуват за втори референдум и никога няма да гласуват за Джереми Корбин. Те ще твърдят това, докато прозорецът за втория референдум се затвори и може да се окаже, че тези обещания са несъвместими. И няма да е първият път, когато са се поставили в тази ситуация. \r\nВ допълнение, концентрирането върху либералдемократите игнорира Шотландската народна партия (ШНП), която вероятно ще има повече места от тях. ШНП знае, че може да получи от Корбин и Макдонъл предложение за поредния референдум за независимост, което може да бъде по-трудно да получат от някой друг. Те биха искали той да остане. \r\nРазбира се, има мека версия на идеята, че Джеръми Корбин няма да бъде премиер, ако Борис Джонсън не е. И това е идеята, че той ще бъде в № 10, но няма да е на власт. Премиер на поста, но не и на власт, с други думи. \r\nРационалното решение е да се смята, че спирането на Брекзит е национална извънредна ситуация и че Борис Джонсън е толкова неподходящ, че това оправдава правителството на Корбин.  \r\n \r\n  Юлиян Марков", "date": "2019.11.05", "title": "The Times: Джереми Корбин не се нуждае от победа за да стане премиер"}
{"url": "http://www.focus-news.net/news/2019/11/05/2716394/vzglyad-moskva-i-vashington-popadnaha-v-kapana-na-erdogan.html", "text": "Москва и Вашингтон попаднаха в капана на Ердоган, коментира руският вестник  „Взгляд“  в материал, представен без редакторска намеса \r\nТурските служители отново започнаха да флиртуват с Москва и Вашингтон по въпросите на военно-техническото сътрудничество. В рамките на един ден Анкара успя да постави под въпрос доставката на втора партида системи за ПВО С-400 и призова САЩ да обсъдят продажбата на изтребители F-35 в Турция. Според експерти президентът Ердоган по този начин се опитва да използва противоречията между двете страни, които са принудени да се примирят с това. \r\nТурското правителство се замисли дали да забави доставката на втората партида зенитно-ракетни системи С-400 „Триумф“. Това съобщи в понеделник ръководителят на секретариата на турската отбранителна промишленост Исмаил Демир. Според него забавянето може да бъде свързано с преговори за трансфер на технологии и уреждане на съвместното им производство. В същото време Демир отбеляза, че втората фаза на доставката на С-400 може да бъде осъществена до края на 2020 г. \r\n„За втората фаза на доставките на С-400 имаме календар за следващата година. В този случай, за разлика от първия етап, говорим за съвместно производство и трансфер на технологии. Съвместното производство може леко да промени планирания календар, като го измести малко по-далече във времето, вероятно до края на 2020 г.“, заяви Демир и добави, че между Москва и Анкара текат технически консултации относно възможността за частично производство на компоненти на С-400 в Турция.  \r\nОсвен това Демир по-рано тази сутрин обяви желанието на Турция да възобнови преговорите с Вашингтон за доставката на американски изтребители F-35. Той добави още, че Анкара не е съгласна „с твърденията, че F-35 и С-400 не могат да бъдат в една и съща държава“. \"Ние не виждаме проблеми от правна гледна точка\", каза Демир, но за всеки случай добави, че Анкара обмисля предложението на Москва да закупи руски изтребители. \r\nИзданието припомня, че през юли, във връзка с придобиването от Турция на руския зенитно-ракетен комплекс С-400, САЩ обявиха прекратяването на по-нататъшното участие на Анкара в програмата F-35. В допълнение, Камарата на представителите на САЩ подкрепи законопроекта за санкциите срещу Турция. \r\nОсвен това отношенията между Анкара и Вашингтон се обостриха допълнително, след като Турция започна военната операция „Извор на мира“ в северната част на Сирия и след това сключи така наречените „Сочински споразумения“ с Москва, което даде възможност за значително нормализиране на ситуацията в този регион. И докато в Европа обсъждаха разцепление в НАТО, Русия успя преждевременно да завърши доставката на всички компоненти на С-400 в Турция. \r\nВ резултат на това САЩ отмъстиха на Анкара за придобиването на системите С-400 и за руско-турското споразумение за Сирия, подготвяйки санкции срещу ръководството на републиката и признавайки арменския геноцид. А това от своя страна навреди на чувствата не само на управляващата класа на Турция, но и на местната интелигенция. \r\n Според Андрей Кортунов, генерален директор на Руския съвет по външни работи, това състояние принуждава турското правителство и президента Ердоган лично да започнат да търсят компромиси с Вашингтон. \r\n„В изявленията на Анкара относно С-400 и F-35 става ясно, че те не искат да изострят спора си със САЩ, защото това заплашва Турция с неприятни икономически и политически последици. Следователно Ердоган все пак ще търси някакъв компромис с Тръмп “, каза Кортунов пред вестник „Взгляд“. \r\n„От друга страна, турците наистина искат да произвеждат С-400 заедно с Русия. Но ако съдим по коментарите, които получаваме от нашите правителствени структури, Москва не харесва тази идея. Освен това зад С-400 има дълга редица други купувачи и ако турците откажат системите, ще намерим къде да ги поставим “, предполага събеседникът. \r\nСледователно, продължава експертът, Ердоган може да се оттегли от сделката със С-400 със сравнително малки загуби на репутацията. „Но двете страни(Турция и САЩ)  имат разногласия не само по отношение на военната техника, но и по отношение на ситуацията в Сирия като цяло и по-конкретно по отношение на кюрдите, отношенията в НАТО и икономическите въпроси“, припомни политологът. \r\n„Освен това във Вашингтон все повече се чуват мнения, че Ердоган се превръща в авторитарен лидер. И в такава ситуация, разбира се, желанието на Ердоган да възобнови преговорите за F-35 запазва известна свобода на маневриране, \"каза Кортунов. \r\nСпоред експерта турският лидер ще маневрира между интересите на Москва, Вашингтон и страните от НАТО поне до президентските избори в САЩ, които са насрочени за ноември 2020 г. \r\n„Все още не се знае дали Тръмп ще спечели изборите или не. И ако той спечели, не се знае каква ще бъде неговата политика след това. Следователно, повечето страни, включително Турция, сега имат изчаквателна тактика. Ердоган е малко вероятно да седи дълго на два стола. Но до следващите избори в САЩ това е съвсем реалистично “, каза Кортунов. \r\nВ същото време директорът на Центъра за изследване на Близкия Изток и Централна Азия Семьон Багдасаров вярва, че Ердоган може да използва противоречията между Русия, САЩ и други страни от НАТО безкрайно. \r\n„Ердоган е един от най-могъщите и хитри политици на нашето време. Защото всички ще го търпят още дълго време. И сега той много умело използва противоречията на световните сили в Сирия, за да реши собствените си проблеми “, каза Багдасаров пред вестника. \r\nВ същото време експертът призова руското ръководство да не споделя с Турция технологиите за производство на комплексите С-400. „Много сме помогнали на Турция в историята, само спомнете си 20-те и 30-те години. И тогава по време на Втората световна война милионни армии бяха до нашите граници. Ето защо трябва да бъдем внимателни тук “, добави Багдасаров. \r\nТой припомни, че \"на Ердоган може много да му се размине\", тъй като Русия е заинтересована от реализиране на проекти като \"Турски поток\" и изграждането на АЕЦ \"Аккую\". \r\n„Американците също виждат поведението на Ердоган и в Белия дом то предизвиква възмущение. Но те също трябва да си затварят очите много, предвид ролята и тежестта на Турция в НАТО. Но Турция няма да бъде изключена от съюза. Първо, Анкара няма да иска да си тръгне оттам; и второ, те няма да искат да я пуснат от блока. Затова всички ще трябва да търпят Ердоган до смяната на властта в Турция “, завърши Багдасаров. \r\n \r\n  Юлиян Марков", "date": "2019.11.05", "title": "„Взгляд“: Москва и Вашингтон попаднаха в капана на Ердоган"}
{"url": "http://www.focus-news.net/news/2019/11/05/2716395/david-sasoli-nyamashe-ne-a-samo-otlagane-na-reshenieto.html", "text": "„По време на последния Съвет на ЕС имаше разногласия от три правителства на държавите-членки на ЕС и те не позволиха да се вземе  решението. По същество няма „Не“ до момента, няма отказ по въпроса за започване на преговори, но бяха поставени условия, че трябва да се направи нещо повече. В момента тези правителства са в процес на преразглеждане на решенията си, но трябва да подчертая, че не сме чули изрично „не““, заяви председателят на Европейския парламент Давид Сасоли по време на съвместната му пресконференция с премиера на Македония Зоран Заев, цитиран от скопския вестник  “Независен“ . \r\n\"Убедени сме, че този процес може да спре. Това е нашият страх. Вярвам, че някои от причините им, които бяха изложени, също трябва да бъдат разгледани. Вярвам също, че тези възражения от трите страни-членки могат да бъдат преодолени\", каза Сасоли и повтори, че е имало само забавяне на решението, а не отхвърляне. \r\nТой счита, че това, че тези страни не са преодолели възраженията си на Съвета на ЕС не трябва да се разглеждат като поражение, а като вид забавяне на процеса, както често се случва в демократичните страни. \r\nПредседателят на Европейския парламент е категоричен, че въпросът за разширяването ще бъде поставен през май пред Съвета на ЕС на срещата на върха в Загреб. \r\n„Ние сме ангажирани с този процес, който се надявам, както и всички се надяваме, да бъде завършен и то по положителен начин. Правителствата на тези страни, които са изразили резерви, в момента са в процес на оценка и обсъждане на своето решение. Това е момент, който говори за голям оптимизъм и увереност“, отбеляза той. \r\nНа въпроса, дали е възможно разделяне на преговорите с Македония и Албания, Сасоли отговори \r\n„Ние сме част от процес, в който ЕК състави този пакет. Трябва да изразим мнение по въпроса на този пакет и ако процесът беше започнал по различен начин, щяхме да действаме по различен начин. Но сега обективно в този момент това не е възможно и мисля, че дори не е желателно. Но това не означава пренебрегване и индивидуална оценка на ценностите и достойнствата на тези две държави. Ако четем изявленията на председателя на ЕК, председателя на Съвета на ЕС и председателя на ЕП, постиженията се признават както на Северна Македония, така и на Албания. Не става въпрос за постиженията, те са признати, сега имаме задача да продължим по този път и вярвам, че тези оплаквания, повдигнати от тези три правителства за Северна Македония и Албания, ще бъдат лесно и бързо преодолени“, каза Сасоли в отговор на въпроси на журналисти  на съвместна пресконференция с премиера Зоран Заев. \r\n \r\n  Юлиян Марков", "date": "2019.11.05", "title": "Давид Сасоли: Нямаше „не“, а само отлагане на решението"}
{"url": "http://www.focus-news.net/news/2019/11/05/2716737/", "text": "Изграждането на дългосрочна политика за нормализиране на ситуацията в Сирия с оглед на непоследователните действия на САЩ е неконструктивно и контрапродуктивно, заяви руският външен министър Сергей Лавров, цитиран от руския вестник  “Российская газета“ . \r\nСпоред министъра САЩ първо заявяват оттеглянето си от Сирия, след това обявяват завръщането си. В тази връзка е много трудно да се изгради дългосрочна политика за нормализиране на ситуацията и възстановяване на суверенитета и териториалната цялост на Сирийската арабска република. „Нямам усещането, че днес можем да постигнем споразумение за каквото и да било със САЩ“, коментира Сергей Лавров ситуацията. \r\nМеждувременно руската страна смята, че всякакви действия на САЩ да запази присъствието си в Сирия са неприемливи и противоречат на международното право. Според сирийските медии американците изграждат две нови бази в богатата на петрол провинция Дейр ез-Зор в Североизточна Сирия. По-рано президентът Доналд Тръмп обяви, че САЩ ще гарантират безопасността на сирийските нефтени находища от „Ислямска държава“. Освен това Москва подозира американските военни за незаконен износ на нефт от Сирия на стойност над 30 милиона долара на месец, коментира изданието. \r\n \r\n  Юлиян Марков", "date": "2019.11.05", "title": "„Российская газета“: Сергей Лавров не вижда възможност за нормализация на обстановката в Сирия заради САЩ"}
{"url": "http://www.focus-news.net/news/2019/11/05/2716396/rossiyskaya-gazeta-v-es-se-izostri-diskusiyata-za-myastoto-na-prirodniya-gaz-v-energetikata.html", "text": "В Европейския съюз дискусията за мястото на природния газ в европейския енергиен сектор отново се изостри - предвид напредъка на региона по отношение на използването на възобновяеми източници, неговите резултати ще бъдат важни и извън пределите на Стария свят. Естествено, това се отнася и за Русия, като основен доставчик на газ за Европа. Вътре в Русия положението на природния газ е най-вероятно непоклатимо, пише руският вестник  Российская газета“ . \r\nТова се казва в октомврийския брой на енергийния бюлетин, изготвен от Аналитичния център (АЦ) към правителството на Руската федерация, който беше разгледан от \"Российская газета\". \r\nНовият председател на Европейската комисия Урсула фон дер Лайен определи политиката в областта на климата като един от приоритетите си. Тя обяви Европейския зелен курс, който предвижда климатичната неутралност на континента до 2050 г. Опитът за постигане на общо решение за поставяне на тази цел на срещата на върха на ЕС през 2019 г. обаче се провали поради несъгласието на редица държави в Източна Европа. В същото време през октомври Европейската инвестиционна банка (ЕИБ) отложи решението за подкрепа на енергийните проекти. \r\nЕдно от очакваните решения беше отказът да се финансират газови проекти от 2020 г. Преди това ЕИБ вече е отказала да подкрепя проекти за въглища, но отказът от участие в газови проекти може да се превърне в безпрецедентен за международните банки за развитие, се казва в съобщението на АЦ. \r\nСтъпки в тази посока могат да отслабят позицията на газа не само по отношение на възобновяемите енергийни източници (ВЕИ), но и на въглищата. Намаляването на привлекателността на газа може да стимулира запазването на резервните мощности, все още необходими за сектора на възобновяемата енергия, а именно за въглищата. Бъдещият европейски комисар по въпросите на енергетиката Кадри Симсън говори по-рано за проблема с приоритетното изместване на въглищата чрез газ, съчетан с енергийната сигурност, като обосновава значението на подкрепата на газовия компонент в европейския енергиен баланс. \r\nВ дългосрочен план както изявленията на Симсън, така и предложените изменения в политиката на ЕИБ възнамеряват да дадат ключова роля в газовия сектор на биогаза, синтетичния газ и водорода, се казва в енергийния бюлетин. Такова изместване на акцентите не може да се нарече насърчаващо за традиционната газова промишленост, но поне запазва възможности за развитие на газовата промишленост, макар и при условия за снижаване на емисиите на парникови газове, и на газопроводната инфраструктура в ЕС. \r\nИнертността на газовата енергетика в Европа е забележима според глобалните прогнози, посочват в АЦ. Така прогнозата на Международната агенция по енергетика през 2018 г. предполага, че делът на газа в европейското потребление на енергия според  базовите очаквания няма да се промени и ще възлиза на 26% през 2040 г. (25% през 2017 г.), а когато бъде реализиран сценарият за устойчиво развитие, той ще бъде намален до 22%. Прогнозата на Руската академия на науките (РАН) през 2019 г. показва още по-различен резултат: при всички сценарии делът на потреблението на газ в ЕС нараства от 21% през 2015 г. на 27% през 2040 г., така че газът да стане „котвата“ на европейското енергийно развитие. \r\nИзносът на газ може да нарасне с 43% през 2035 г. спрямо  2018 г. според базовия сценарий (със 67% при оптимистичния сценарий). Това ще гарантира, че Русия ще поддържа водеща позиция в световния износ на газ. Увеличението на износа ще осигури главно 3-4-кратно увеличение на продажбите на ВПГ в чужбина до 2035 г. и засега Азия е основната посока на растеж, за която енергийната трансформация остава по-далечна перспектива, според AЦ. Предполага се, че поради изпълнението на нови проекти делът на руския ВПГ на световния пазар през 2025 г. може да достигне 15%, а през 2035 г. ВПГ ще представлява повече от една четвърт износ на газ от Русия. Увеличението на износа на газ ще бъде осигурено и благодарение на завършването на проекти за изграждане на експортни газопроводи (това са „Силата на Сибир“, „Турски поток“ и „Северен поток-2“). \r\nРусия вероятно ще остане световен лидер в износа на природен газ в бъдеще. \r\nНо въпреки това в обозримо бъдеще електричеството и топлината ще останат ключова област на потреблението на газ, се казва в енергийния бюлетин. Европейската и световна тенденция в разпространението на възобновяема енергия ще се засили с подобряването на технологиите, които намаляват разходите за производство на енергия въз основа на възобновяеми енергийни източници и съхранение на енергия и това неизбежно ще подкопае перспективите за използване на природен газ, смята АЦ. Но засега неравномерното производство на електроенергия на базата на възобновяеми източници се превръща в условие за необходимостта от използване на природен газ като балансиращо гориво, заключават в АЦ. \r\n \r\n  Юлиян Марков", "date": "2019.11.05", "title": "„Российская газета“: В ЕС се изостри дискусията за мястото на природния газ в енергетиката"}
{"url": "http://www.focus-news.net/news/2019/11/05/2716668/nova-tv-makedoniya-sreshta-ochi-v-ochi-pendarovski-makron-na-12-noemvri-v-parizh.html", "text": "Президентът на Македония Стево Пендаровски ще пристигне на официално посещение в Париж на 12 ноември, където ще има среща с френския си колега Еманюел Макрон в кулоарите на Парижкия мирен форум, който ще се състои от 11 до 13 този месец във френската столица, предава скопският телевизионен канал  „Нова ТВ“ . \r\nОт кабинета на македонския държавен глава потвърждават, че среща е потвърдена официално. \r\nВ понеделник Пендаровски заяви пред медиите, че се правят усилия за организацията на такава среща на високо равнище в рамките на дипломацията в контекста на евроинтеграцията и че най-важната цел е Франция. \r\nА именно, целта е в следващия период Скопие да получи по-ясни сигнали за това, дали е възможно да промени крайно незадоволителния за него изход от последната среща на Съвета на Европа и преди всичко позицията на Франция. \r\nНа Форума се очакват лидерите на повече от 30 държави, а изказването на македонския президент е на 12 ноември. \r\n \r\nПревод и редакция:", "date": "2019.11.05", "title": "„Нова ТВ“ (Македония): Среща очи-в-очи Пендаровски-Макрон на 12 ноември в Париж"}
{"url": "http://www.focus-news.net/news/2019/11/05/2716392/aleksandar-vuchich-nie-nyama-da-vlezem-v-nikakav-konflikt-sas-sasht.html", "text": "Ние няма да влезем в никакъв конфликт със САЩ, заяви сръбският президент Александър Вучич на съвместната пресконференция със специалния пратеник на Държавния департамент на САЩ за Западните Балкани, който се намира на посещение в Белград, цитира думите му белградското  Радио „Б 92“ .  \r\nДвамата са разговаряли на четири очи, а след това се е провела среща на двете делегации. \r\n\"Разговорите бяха открити, честни и за да бъда честен пред обществеността, аз съм доволен и от съдържанието, защото разгледахме всички спорни въпроси, всички различия между нас и бих казал, че  ние твърдо искаме да намерим решения в бъдещето, което би означавало и по-добри отношения между САЩ и Сърбия “, каза Вучич на пресконференция след срещата с Палмър. \r\n„Бих казал, че това беше също конструктивен подход за възобновяване на диалога с Прищина възможно най-скоро“, добави той. \r\nВучич припомни, че възгледите на САЩ и Сърбия за Косово се различават до голяма степен, което не е тайна. \"САЩ признаха Косово, Сърбия има различна гледна точка, но аз съм благодарен на Палмър, че той беше готов да ни изслуша и да чуе какво имаме да кажем днес, както и преди\", каза Вучич и благодари на Палмър за подкрепата, която САЩ оказват на Сърбия по пътя към ЕС. \r\nВ отговор на въпросите, поставени от пресата, той каза още, че Сърбия няма да влезе в конфликт със САЩ: \"Няма да влизаме в никакъв конфликт с Америка, би било безумно да се борим с най-голямата сила\". Той добави, че всички проблеми ще бъдат решени чрез засилване на двустранните отношения със САЩ, като същевременно защитаваме собствените си интереси и не винаги се съобразяваме с най-голямата сила в света. \r\n\"Палмър ми каза какво не му харесва в сръбската политика. Той ми каза това и аз му отговорих\", каза Вучич и добави, че очаква скоро да се създадат условия за възобновяване на диалога между Белград и Прищина и че Сърбия иска да разгледа този диалог по отговорен и сериозен начин, водещ до решение. \r\n\"Сърбия е готова за компромис, но не е и никога няма да бъде готова за собственото си унижение и неуважение към народа си в Косово и Метохия и към държавата като цяло\", заяви президентът на Сърбия, подчертавайки, че тези, които мислят, че могат да унижават Сърбия и да я притиснат да работи срещу своите собствени интереси : „Това просто не е възможно“. \r\n \r\n  Юлиян Марков", "date": "2019.11.05", "title": "Александър Вучич: Ние няма да влезем в никакъв конфликт със САЩ"}
{"url": "http://www.focus-news.net/news/2019/11/05/2716402/preg.html", "text": "Привържениците на независимостта на Каталуния протестират в Барселона срещу посещението на кралското семейство в града, съобщи испанският вестник El Pais, цитиран от  TACC . \r\nКрал Фелипе VI с наследничката на испанския престол Леонор ще вземат участие в церемонията по връчването на наградите на Фондация Принцеса Жирона в Конгресния дворец. От съображения за сигурност беше решено да се засили присъствието на служителите на реда в региона. Поради акцията в центъра на града, движението на транспорта е частично нарушено. \r\nСепаратистката организация „Омниум културал“ отправя апел към кметството на каталунската столица да не предоставя имението „Албенис“ на разположение на краля. Дворецът е официалната резиденция на монарха по време на посещенията му в Барселона. Тази инициатива беше подкрепена и от регионалната парламентарна група „Заедно за Каталуния“. \r\nТова е първото посещение на Фелипе VI в региона, след като Върховният съд осъди каталунски политици на до 13 години затвор на 14 октомври. Присъдата предизвика вълна от протести в Каталуния, някои от които завършиха с безредици. В резултат на това бяха ранени няколкостотин души, припомня ТАСС. \r\n*** \r\n \r\n „По време на последния Съвет на ЕС имаше разногласия от три правителства на държавите-членки на ЕС и те не позволиха да се вземе  решението. По същество няма „Не“ до момента, няма отказ по въпроса за започване на преговори, но бяха поставени условия, че трябва да се направи нещо повече. В момента тези правителства са в процес на преразглеждане на решенията си, но трябва да подчертая, че не сме чули изрично „не““, заяви председателят на Европейския парламент Давид Сасоли по време на съвместната му пресконференция с премиера на Македония Зоран Заев, цитиран от скопския вестник  “Независен“ . \r\n\"Убедени сме, че този процес може да спре. Това е нашият страх. Вярвам, че някои от причините им, които бяха изложени, също трябва да бъдат разгледани. Вярвам също, че тези възражения от трите страни-членки могат да бъдат преодолени\", каза Сасоли и повтори, че е имало само забавяне на решението, а не отхвърляне. \r\nТой счита, че това, че тези страни не са преодолели възраженията си на Съвета на ЕС не трябва да се разглеждат като поражение, а като вид забавяне на процеса, както често се случва в демократичните страни. \r\nПредседателят на Европейския парламент е категоричен, че въпросът за разширяването ще бъде поставен през май пред Съвета на ЕС на срещата на върха в Загреб. \r\n„Ние сме ангажирани с този процес, който се надявам, както и всички се надяваме, да бъде завършен и то по положителен начин. Правителствата на тези страни, които са изразили резерви, в момента са в процес на оценка и обсъждане на своето решение. Това е момент, който говори за голям оптимизъм и увереност“, отбеляза той. \r\nНа въпроса, дали е възможно разделяне на преговорите с Македония и Албания, Сасоли отговори \r\n„Ние сме част от процес, в който ЕК състави този пакет. Трябва да изразим мнение по въпроса на този пакет и ако процесът беше започнал по различен начин, щяхме да действаме по различен начин. Но сега обективно в този момент това не е възможно и мисля, че дори не е желателно. Но това не означава пренебрегване и индивидуална оценка на ценностите и достойнствата на тези две държави. Ако четем изявленията на председателя на ЕК, председателя на Съвета на ЕС и председателя на ЕП, постиженията се признават както на Северна Македония, така и на Албания. Не става въпрос за постиженията, те са признати, сега имаме задача да продължим по този път и вярвам, че тези оплаквания, повдигнати от тези три правителства за Северна Македония и Албания, ще бъдат лесно и бързо преодолени“, каза Сасоли в отговор на въпроси на журналисти  на съвместна пресконференция с премиера Зоран Заев. \r\n***  \r\n \r\n След изтеглянето на силите в Донбас, на контактната линия ще бъдат създадени „зони за сигурност“, така че хората, живеещи на тази територия, да не се окажат в неутралната зона, заяви командирът на операцията на Обединените сили на Украйна (ООС) Владимир Кравченко, цитиран от руския вестник  \"Известия\"   \r\n„След изтеглянето на войските от двете страни няма да възникне „сива зона“, а„ зона за сигурност “. Войските ще са изтеглени най-малко на 1 км от двете страни, което значително намалява възможността за целенасочен огън от стрелково оръжие “, каза той на живо по украинския телевизионен канал „Наш“. \r\nКомандирът на ООС също отбеляза, че в район на Золотое продължава вторият етап от разделянето на силите, включително разминиране на територията и демонтиране на укрепленията. \r\nПо-рано същия ден Кравченко заяви, че разделянето на силите в района на Петровское ще започне на 8 ноември, ако продължава спазването на примирието и няма обстрели. \r\nНа 4 ноември милициите на ДНР съобщиха, че незабавно са сигнализирали за готовността си да изтеглят силите от Петровское, но от Киев не е последвал отговор. На 29 октомври изтеглянето на военни и оръжия бе извършено в  Золотое (Луганска област) след посещение на линията за контакт на президента на Украйна Владимир Зеленски, който проведе разговори с националистите. \r\n***  \r\n \r\n Въпреки обещанията на САЩ да си приберат оръжията и боеприпасите, които са дали на кюрдските Отряди за народна самоотбрана (ОНС), американски  снаряди са открити в Североизточна Сирия в складове за боеприпаси, принадлежащи на терористи на ОНС, предава  Anadolu Agency . \r\nТурските войници и техните съюзници в Сирийската национална армия (протурска въоръжена групировка, известна доскоро като Сирийска свободна армия – бел.ред)иззеха боеприпаси с етикети и техническа информация на английски в Рас ал Айн, район, освободен по време на операцията „Извор на мира“, съобщават от мястото репортери на  Anadolu . \r\nВсeки от иззетите 60 сандъка с боеприпаси, за които е установено, че са произведени в САЩ, има по два снаряда за минохвъргачки и 120-мм минохвъргачки, за които се знае, че имат обсег от осем километра. \r\n***  \r\n \r\n Прищина трябва да махне митата за сръбски стоки, а Белград трябва да спре кампанията си за оттегляне на признаването на Косово, заяви специалния пратеник на Държавния департамент на САЩ за Западните Балкани Матю Палмър в Белград, цитиран от македонското електронно издание  „Локално“ .  \r\nСАЩ искат Сърбия и Косово да нормализират отношенията и по този начин да проправят пътя към обща цел за членство в Европейския съюз, заяви Палмър. \r\nТой подчерта, че за САЩ не става въпрос за държавността и независимостта на Косово, която е необратима, а за нормализирането на отношенията, което трябва да бъдат постигнато чрез диалог и споразумение. \r\n\"Целта на този процес и този диалог не е да принуждаваме някоя от страните да нормализира отношенията, а по-скоро да се подкрепят двете страни\", каза Палмър. \r\nСпоразумението, което насърчава мира и стабилността, е многоизмерно и включва сигурността, политическите и някои други въпроси, както и въпросът за светските права и гражданските свободи и защитата на културното наследство, каза Палмър. \r\nГоворейки за престоя си в Прищина, Палмър каза, че там е бил пределно ясен и че премахването на митата е път към нормализиране и диалог. \r\n\"Може да се постигне решение, ако и двете страни се споразумеят и ние няма да налагаме решение на никого\", каза Палмър и добави, че Сърбия трябва да спре дейността си за делегитимиране на независимостта на Косово, която предизвика налагането на митата. \r\n***  \r\n \r\n Британските депутати избраха депутата ветеран от лейбъристката партия Линдзи Хойл за нов председател на парламента, който замени колоритния Джон Беркоу, предава  AFP \r\nХойл e депутат от лейбъристите в продължение на 22 години и старши-заместник на Беркоу от 2010 г., победи шест други кандидати в гласуването в Камарата на общините, спечелвайки подкрепата на 325 от 540 членове на парламента в четвъртия и последен кръг на гласуване. \r\nХойл спечели първите три кръга на гласуване, но всеки път се оказваше с недостатъчно от необходимото абсолютно мнозинство. \r\nНо в последния кръг на гласуването, който го постави срещу неговия колега от лейбъристката партия Крис Брайънт, той най-накрая събра 60 процента от гласовете на депутатите.", "date": "2019.11.05", "title": "Преглед на новините до 6 ч. (Агенция \"Фокус\")"}
{"url": "http://www.focus-news.net/news/2019/11/05/2716399/preg.html", "text": "Лавирането на Турция между Русия и САЩ, перспективите пред газовата енергетика в Европа и плановете за създаване на зони за сигурност, в районите, освободени от военно присъствие в Донбас са сред темите на руския печат.  \r\n*** \r\n \r\n Москва и Вашингтон попаднаха в капана на Ердоган, коментира руският вестник  „Взгляд“  в материал, представен без редакторска намеса \r\nТурските служители отново започнаха да флиртуват с Москва и Вашингтон по въпросите на военно-техническото сътрудничество. В рамките на един ден Анкара успя да постави под въпрос доставката на втора партида системи за ПВО С-400 и призова САЩ да обсъдят продажбата на изтребители F-35 в Турция. Според експерти президентът Ердоган по този начин се опитва да използва противоречията между двете страни, които са принудени да се примирят с това. \r\nТурското правителство се замисли дали да забави доставката на втората партида зенитно-ракетни системи С-400 „Триумф“. Това съобщи в понеделник ръководителят на секретариата на турската отбранителна промишленост Исмаил Демир. Според него забавянето може да бъде свързано с преговори за трансфер на технологии и уреждане на съвместното им производство. В същото време Демир отбеляза, че втората фаза на доставката на С-400 може да бъде осъществена до края на 2020 г. \r\n„За втората фаза на доставките на С-400 имаме календар за следващата година. В този случай, за разлика от първия етап, говорим за съвместно производство и трансфер на технологии. Съвместното производство може леко да промени планирания календар, като го измести малко по-далече във времето, вероятно до края на 2020 г.“, заяви Демир и добави, че между Москва и Анкара текат технически консултации относно възможността за частично производство на компоненти на С-400 в Турция.  \r\nОсвен това Демир по-рано тази сутрин обяви желанието на Турция да възобнови преговорите с Вашингтон за доставката на американски изтребители F-35. Той добави още, че Анкара не е съгласна „с твърденията, че F-35 и С-400 не могат да бъдат в една и съща държава“. \"Ние не виждаме проблеми от правна гледна точка\", каза Демир, но за всеки случай добави, че Анкара обмисля предложението на Москва да закупи руски изтребители. \r\nИзданието припомня, че през юли, във връзка с придобиването от Турция на руския зенитно-ракетен комплекс С-400, САЩ обявиха прекратяването на по-нататъшното участие на Анкара в програмата F-35. В допълнение, Камарата на представителите на САЩ подкрепи законопроекта за санкциите срещу Турция. \r\nОсвен това отношенията между Анкара и Вашингтон се обостриха допълнително, след като Турция започна военната операция „Извор на мира“ в северната част на Сирия и след това сключи така наречените „Сочински споразумения“ с Москва, което даде възможност за значително нормализиране на ситуацията в този регион. И докато в Европа обсъждаха разцепление в НАТО, Русия успя преждевременно да завърши доставката на всички компоненти на С-400 в Турция. \r\nВ резултат на това САЩ отмъстиха на Анкара за придобиването на системите С-400 и за руско-турското споразумение за Сирия, подготвяйки санкции срещу ръководството на републиката и признавайки арменския геноцид. А това от своя страна навреди на чувствата не само на управляващата класа на Турция, но и на местната интелигенция. \r\n Според Андрей Кортунов, генерален директор на Руския съвет по външни работи, това състояние принуждава турското правителство и президента Ердоган лично да започнат да търсят компромиси с Вашингтон. \r\n„В изявленията на Анкара относно С-400 и F-35 става ясно, че те не искат да изострят спора си със САЩ, защото това заплашва Турция с неприятни икономически и политически последици. Следователно Ердоган все пак ще търси някакъв компромис с Тръмп “, каза Кортунов пред вестник „Взгляд“. \r\n„От друга страна, турците наистина искат да произвеждат С-400 заедно с Русия. Но ако съдим по коментарите, които получаваме от нашите правителствени структури, Москва не харесва тази идея. Освен това зад С-400 има дълга редица други купувачи и ако турците откажат системите, ще намерим къде да ги поставим “, предполага събеседникът. \r\nСледователно, продължава експертът, Ердоган може да се оттегли от сделката със С-400 със сравнително малки загуби на репутацията. „Но двете страни(Турция и САЩ)  имат разногласия не само по отношение на военната техника, но и по отношение на ситуацията в Сирия като цяло и по-конкретно по отношение на кюрдите, отношенията в НАТО и икономическите въпроси“, припомни политологът. \r\n„Освен това във Вашингтон все повече се чуват мнения, че Ердоган се превръща в авторитарен лидер. И в такава ситуация, разбира се, желанието на Ердоган да възобнови преговорите за F-35 запазва известна свобода на маневриране, \"каза Кортунов. \r\nСпоред експерта турският лидер ще маневрира между интересите на Москва, Вашингтон и страните от НАТО поне до президентските избори в САЩ, които са насрочени за ноември 2020 г. \r\n„Все още не се знае дали Тръмп ще спечели изборите или не. И ако той спечели, не се знае каква ще бъде неговата политика след това. Следователно, повечето страни, включително Турция, сега имат изчаквателна тактика. Ердоган е малко вероятно да седи дълго на два стола. Но до следващите избори в САЩ това е съвсем реалистично “, каза Кортунов. \r\nВ същото време директорът на Центъра за изследване на Близкия Изток и Централна Азия Семьон Багдасаров вярва, че Ердоган може да използва противоречията между Русия, САЩ и други страни от НАТО безкрайно. \r\n„Ердоган е един от най-могъщите и хитри политици на нашето време. Защото всички ще го търпят още дълго време. И сега той много умело използва противоречията на световните сили в Сирия, за да реши собствените си проблеми “, каза Багдасаров пред вестника. \r\nВ същото време експертът призова руското ръководство да не споделя с Турция технологиите за производство на комплексите С-400. „Много сме помогнали на Турция в историята, само спомнете си 20-те и 30-те години. И тогава по време на Втората световна война милионни армии бяха до нашите граници. Ето защо трябва да бъдем внимателни тук “, добави Багдасаров. \r\nТой припомни, че \"на Ердоган може много да му се размине\", тъй като Русия е заинтересована от реализиране на проекти като \"Турски поток\" и изграждането на АЕЦ \"Аккую\". \r\n„Американците също виждат поведението на Ердоган и в Белия дом то предизвиква възмущение. Но те също трябва да си затварят очите много, предвид ролята и тежестта на Турция в НАТО. Но Турция няма да бъде изключена от съюза. Първо, Анкара няма да иска да си тръгне оттам; и второ, те няма да искат да я пуснат от блока. Затова всички ще трябва да търпят Ердоган до смяната на властта в Турция “, завърши Багдасаров. \r\n*** \r\n \r\n В Европейския съюз дискусията за мястото на природния газ в европейския енергиен сектор отново се изостри - предвид напредъка на региона по отношение на използването на възобновяеми източници, неговите резултати ще бъдат важни и извън пределите на Стария свят. Естествено, това се отнася и за Русия, като основен доставчик на газ за Европа. Вътре в Русия положението на природния газ е най-вероятно непоклатимо, пише руският вестник  Российская газета“ . \r\nТова се казва в октомврийския брой на енергийния бюлетин, изготвен от Аналитичния център (АЦ) към правителството на Руската федерация, който беше разгледан от \"Российская газета\". \r\nНовият председател на Европейската комисия Урсула фон дер Лайен определи политиката в областта на климата като един от приоритетите си. Тя обяви Европейския зелен курс, който предвижда климатичната неутралност на континента до 2050 г. Опитът за постигане на общо решение за поставяне на тази цел на срещата на върха на ЕС през 2019 г. обаче се провали поради несъгласието на редица държави в Източна Европа. В същото време през октомври Европейската инвестиционна банка (ЕИБ) отложи решението за подкрепа на енергийните проекти. \r\nЕдно от очакваните решения беше отказът да се финансират газови проекти от 2020 г. Преди това ЕИБ вече е отказала да подкрепя проекти за въглища, но отказът от участие в газови проекти може да се превърне в безпрецедентен за международните банки за развитие, се казва в съобщението на АЦ. \r\nСтъпки в тази посока могат да отслабят позицията на газа не само по отношение на възобновяемите енергийни източници (ВЕИ), но и на въглищата. Намаляването на привлекателността на газа може да стимулира запазването на резервните мощности, все още необходими за сектора на възобновяемата енергия, а именно за въглищата. Бъдещият европейски комисар по въпросите на енергетиката Кадри Симсън говори по-рано за проблема с приоритетното изместване на въглищата чрез газ, съчетан с енергийната сигурност, като обосновава значението на подкрепата на газовия компонент в европейския енергиен баланс. \r\nВ дългосрочен план както изявленията на Симсън, така и предложените изменения в политиката на ЕИБ възнамеряват да дадат ключова роля в газовия сектор на биогаза, синтетичния газ и водорода, се казва в енергийния бюлетин. Такова изместване на акцентите не може да се нарече насърчаващо за традиционната газова промишленост, но поне запазва възможности за развитие на газовата промишленост, макар и при условия за снижаване на емисиите на парникови газове, и на газопроводната инфраструктура в ЕС. \r\nИнертността на газовата енергетика в Европа е забележима според глобалните прогнози, посочват в АЦ. Така прогнозата на Международната агенция по енергетика през 2018 г. предполага, че делът на газа в европейското потребление на енергия според  базовите очаквания няма да се промени и ще възлиза на 26% през 2040 г. (25% през 2017 г.), а когато бъде реализиран сценарият за устойчиво развитие, той ще бъде намален до 22%. Прогнозата на Руската академия на науките (РАН) през 2019 г. показва още по-различен резултат: при всички сценарии делът на потреблението на газ в ЕС нараства от 21% през 2015 г. на 27% през 2040 г., така че газът да стане „котвата“ на европейското енергийно развитие. \r\nИзносът на газ може да нарасне с 43% през 2035 г. спрямо  2018 г. според базовия сценарий (със 67% при оптимистичния сценарий). Това ще гарантира, че Русия ще поддържа водеща позиция в световния износ на газ. Увеличението на износа ще осигури главно 3-4-кратно увеличение на продажбите на ВПГ в чужбина до 2035 г. и засега Азия е основната посока на растеж, за която енергийната трансформация остава по-далечна перспектива, според AЦ. Предполага се, че поради изпълнението на нови проекти делът на руския ВПГ на световния пазар през 2025 г. може да достигне 15%, а през 2035 г. ВПГ ще представлява повече от една четвърт износ на газ от Русия. Увеличението на износа на газ ще бъде осигурено и благодарение на завършването на проекти за изграждане на експортни газопроводи (това са „Силата на Сибир“, „Турски поток“ и „Северен поток-2“). \r\nРусия вероятно ще остане световен лидер в износа на природен газ в бъдеще. \r\nНо въпреки това в обозримо бъдеще електричеството и топлината ще останат ключова област на потреблението на газ, се казва в енергийния бюлетин. Европейската и световна тенденция в разпространението на възобновяема енергия ще се засили с подобряването на технологиите, които намаляват разходите за производство на енергия въз основа на възобновяеми енергийни източници и съхранение на енергия и това неизбежно ще подкопае перспективите за използване на природен газ, смята АЦ. Но засега неравномерното производство на електроенергия на базата на възобновяеми източници се превръща в условие за необходимостта от използване на природен газ като балансиращо гориво, заключават в АЦ. \r\n*** \r\n \r\n След изтеглянето на силите в Донбас, на контактната линия ще бъдат създадени „зони за сигурност“, така че хората, живеещи на тази територия, да не се окажат в неутралната зона, заяви командирът на операцията на Обединените сили на Украйна (ООС) Владимир Кравченко, цитиран от руския вестник  \"Известия\"   \r\n„След изтеглянето на войските от двете страни няма да възникне „сива зона“, а„ зона за сигурност “. Войските ще са изтеглени най-малко на 1 км от двете страни, което значително намалява възможността за целенасочен огън от стрелково оръжие “, каза той на живо по украинския телевизионен канал „Наш“. \r\nКомандирът на ООС също отбеляза, че в район на Золотое продължава вторият етап от разделянето на силите, включително разминиране на територията и демонтиране на укрепленията. \r\nПо-рано същия ден Кравченко заяви, че разделянето на силите в района на Петровское ще започне на 8 ноември, ако продължава спазването на примирието и няма обстрели. \r\nНа 4 ноември милициите на ДНР съобщиха, че незабавно са сигнализирали за готовността си да изтеглят силите от Петровское, но от Киев не е последвал отговор. На 29 октомври изтеглянето на военни и оръжия бе извършено в  Золотое (Луганска област) след посещение на линията за контакт на президента на Украйна Владимир Зеленски, който проведе разговори с националистите.", "date": "2019.11.05", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/11/05/2716403/gd-granichna-politsiya-trafikat-na-gkpp-kapitan-andreevo-i-gkpp-lesovo-e-silno-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" е силно интензивен на изход за товарни автомобили. Това съобщиха от  ГД \"Гранична полиция\" . Информацията за трафика е към 6.00 часа. На границата с Румъния на ГКПП \"Дунав мост\" - Видин трафикът е интензивен на изход за леки и товарни автомобили. На границата със Сърбия, Северна Македония и Гърция рафикът е нормален на всички гранични контролно-пропускателни пунктове.", "date": "2019.11.05", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Лесово\" е силно интензивен на изход за товарни автомобили"}
{"url": "http://www.focus-news.net/news/2019/11/05/2716404/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n   \r\n Метеорологична обстановка: \r\nПрез нощта на места в планинските райони ще превали, но от запад облачността бързо ще се разкъсва и намалява и до сутринта над по-голямата част от страната ще се изясни. Вятърът ще е югозападен и ще отслабне. Минималните температури ще са от 5-6° на места в западните райони, до 15-16° по морския бряг. На 05.11.2019 г. ще е слънчево и ще остане топло за сезона. Повече облаци ще има сутринта над източните райони. Вятърът ще се задържи от югозапад и ще е слаб, в планинските райони – до умерен. Максимални температури между 20° и 25°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nДвижението при км 42+380 в района на Ихтиман се осъществява с повишено внимание в двете посоки поради оборудване на електронна система за ползване на републиканската пътна мрежа. Срок до 05.11.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при км 51+400 в района на Правец се осъществява с повишено внимание поетапно и в двете посоки поради оборудване на електронна система за ползване на републиканската пътна мрежа. Срок 05.11.2019 г. /от 09:00 до 18:00 часа/. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч:  \r\nДвижението в участъка  Микре – Абланица от км 38+000 до км 42+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 05.11.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г. \r\nДвижението в участъка с. Моравица – гр. Антоново при км 175+760 се осъществява с повишено внимание поради монтаж на стационарна контролна единица на електронна система за събиране на таксите. Участъкът е сигнализиран с пътни знаци. Срок до 07.11.2019 г.  \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nДвижението в участъка Дряново – Габрово се осъществява в една лента поради реконструкция на кръстовище при км 145+256. Участъкът е сигнализиран с пътни знаци. Срок до 06.11.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: няма ограничения. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.11.2019 г.; \r\nПът ІІІ-103: Движението по път ІІІ-103 Мездра–Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г.; \r\nПът III-843: Движението по път III-843 Каратепе – Сърница от км 34+000 до км 40+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; \r\nПът III-843: Движението по път III-843 с. Сърница – гр. Доспат от км 40+000 до км 45+500 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-603: Движението по път ІІІ-603 Радомир – Копаница – Косача от км 0+800 до км 8+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.11.2019 г.; \r\nПът III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.11.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n  Път ІІІ-1003: Движение в една лента по път ІІІ-1003 Драгичево – Рударци от км 0+000 до км 0+500 поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; \r\nПът ІІІ-1307: Движението по път III-1307 Староселци – Ставерци от км 10+000 до км 13+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; \r\nПът ІІІ-3501: Движението по път III-3501 Каменец – Одърне от км 24+000 до км 29+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 06.11.2019 г.; \r\nПът ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 11.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 11.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nПът IIІ-215: Движението по път IIІ-215 Силистра – кръстовище ІІ-21, в участъка от Асфалтова база кръстовището с път ІІ-21, от км 0+000 до км 1+500 , се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента.  Срокът до 07.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т. поради ремонтни дейности на асфалтовата настилка.  \r\nОбходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-17: Движението по път II-17 АМ Хемус – Ботевград при км 6+390 се осъществява поетапно в една лента и в двете посоки /платна/, поради оборудване на електронна система за ползване на републиканската пътна мрежа. Срок до 06.11.2019 г. /от 09:00 до 18:00 часа/ \r\nПът II-18: Движението по път II-18 Софийски околовръстен път Люлин - Нови Искър при км 3+840 се осъществява поетапно в една лента и в двете посоки /платна/, поради оборудване на електронна система за ползване на републиканската пътна мрежа. Срок до 09.11.2019 г. /от 09:00 до 18:00 часа/ \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 15.11.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.05", "title": "Актуална пътна обстановка"}
{"url": "http://www.focus-news.net/news/2019/11/05/2716397/the-guardian-brekzit-partiyata-shte-izdigne-poveche-ot-600-kandidati.html", "text": "Найджъл Фарадж се закани Брекзит партията да издигне над 600 кандидати на общите избори, като отхвърли предупрежденията на консерваторите, че това би могло да раздели гласовете за напускане като „арогантност“, пише британският вестник  The Guardian . \r\nФарадж заяви, че той главно се надява да вземе гласове - и евентуално места - в лейбъристки райони, които искат излизане от ЕС. „Смятам, че те предлагат най-добрата  възможност“, каза той. \r\nСамият Фарадж няма да се кандидатира за изборите, тъй като това би бил осмият му опит да спечели място в Уестминстър. Решението е критикувано на фона на трудния период за новата му партия. \r\nОфициално създадена през януари на фона на задънената улица около Брекзит по времето на премиера Тереза Мей, партията му взе над 30% от гласовете на европейските избори през май. Но оттогава подкрепата за нея е спаднала  до 10% в някои проучвания, макар че повечето показват резултати по-близо 15%. \r\nСлед спекулациите, че партията може да излъчи само няколко дузини кандидати в лейбъристки райони, които са за напускане на ЕС Фарадж вместо това заяви, че ще оспори всяко място извън Северна Ирландия, след отхвърлянето на предизборен пакт от страна на консерваторите, основан на настояването за Брекзит без сделка. \r\nТака че дали решението за издигане на над 600 кандидати автоматично вреди на каузата на премиера на Великобритания Борис Джонсън и дали ще доведе до разделяне на вота за Брекзит? Отговорът може да бъде „да“ и „не“. \r\nПример от учебника за това как консерваторите могат да бъдат неблагоприятно засегнати, показаха частичните избори през юни в Питърбъро, където кандидат-лейбърист запази място в про-Брекзит район, а Брекзит партията  и торите поделиха  над  17 хиляди гласа между тях, в сравнение с десетте хиляди за лейбъристкия кандидат. \r\nНо картината е по-сложна. Според консерватора лорд Хейуърд някои северни, централни и уелски избирателни райони, дългогодишните лейбъристи обикновено „по-скоро ще умрат в канавка, отколкото да гласуват за торите“, но биха били по-малко против да гласуват за Брекзит партията . \r\nВ своето изказване Фарадж радостно се позова на казаното от него, че 5 милиона лейбърстки избиратели, които искат Брекзит избиратели са „узрели за кражба на гласа им“. \r\nПо този въпрос има две възражения. Едното е, че реалният брой избиратели на лейбъристите, които искат Брекзит вероятно е по-близо до 3 милиона или 4 милиона. Другото е, че редица от тях вече спряха да подкрепят лейбъристите на изборите през 2017 година. \r\nТова, което изглежда сигурно е, че Фарадж ще хареса идеята за създаване на хаос и на двете основни партии.  \r\n \r\n  Юлиян Марков", "date": "2019.11.05", "title": "The Guardian: Брекзит партията ще издигне повече от 600 кандидати"}
{"url": "http://www.focus-news.net/news/2019/11/05/2716407/nimh-dnes-shte-e-slanchevo-i-toplo-s-maksimalni-temperaturi-mezhdu-20-i-25.html", "text": "Днес ще е слънчево и ще остане топло за сезона. Повече облаци ще има сутринта над източните райони. Вятърът ще се задържи от югозапад и ще е слаб, в планинските райони – до умерен. Максимални температури между 20° и 25°. Атмосферното налягане ще се повишава, но ще остане по-ниско от средното за месеца. Това съобщи за  Агенция \"Фокус\"  дежурният синоптик Виктория Клещанова от  Националния институт по метеорология и хидрология (НИМХ) .  \r\nНад Черноморието ще е предимно слънчево, с по-значителна облачност в сутрешните часове. Ще духа слаб до умерен югозападен вятър. Максимални температури на въздуха между 21° и 24°. Температурата на морската вода е 17°. Вълнението на морето преди обяд ще е 3 бала, след пладне ще отслабне, в повечето райони до 2 бала. \r\nНад планините ще е слънчево. Ще духа до умерен, по високите и открити части и временно силен запад-югозападен вятър. Максимална температура на височина 1200 метра – около 18° , на 2000 метра – около 11°.", "date": "2019.11.05", "title": "НИМХ: Днес ще е слънчево и топло, с максимални температури между 20° и 25°"}
{"url": "http://www.focus-news.net/news/2019/11/05/2716409/prezidentat-rumen-radev-shte-se-sreshtne-s-ministara-na-vanshnite-raboti-na-cheshkata-republika-tomash-petrichek.html", "text": "От 11.00 часа на „Дондуков“ 2 държавният глава Румен Радев ще проведе среща с министъра на външните работи на Чешката република Томаш Петричек. Това съобщиха от  прессекретариата на държавния глава .", "date": "2019.11.05", "title": "Президентът Румен Радев ще се срещне с министъра на външните работи на Чешката република Томаш Петричек"}
{"url": "http://www.focus-news.net/news/2019/11/05/2716398/mestni-izbori-2019-sledizboren-otzvuk-obzor.html", "text": "В деня след изборите излязоха окончателните резултати. Това бе повод основните политически сили да излязат със своите анализи и послания, жалби и сигнали и обвинения. БСП дадоха първи своята пресконференция в следизборния ден.  Лидерът на БСП Корнелия Нинова  заяви, че промяната вече е започнала и че е била трудна, но вече необратима. Нинова обяви, че БСП има общо 61 кмета, от които 4-те области. Нинова обърна внимание на резултата в столицата и отчете, че БСП печели в два района: „Изгрев“ и „Младост“. По думите й в Шумен разликата е само 77 гласа и вероятно БСП ще иска броене на бюлетините и касиране на вота евентуално. Според нея има основание Мая Манолова да иска касиране на изборите и утре на Изпълнително бюро ще постави въпроса партията да даде политическата подкрепа за това.„Срещу нас беше държавната машина. МВР обслужваше властта, корпоративният вот беше огромен. Срещу единия лев, с който разполагахме като субсидия, бяха изправени милионите на олигарсите в България. Купените гласове изкривиха вота. Страхът у хората беше голям. ГЕРБ развихриха компроматна война срещу вас и вашите семейства. Страхът на ГЕРБ от загубата ги накара да направят най-агресивната, най-купената, най-компроматната кампания от години. Въпреки това вие запазихте спокойствие и направихте една позитивна и усмихната кампания. До мен най-близо стоят четиримата кметове на областни центрове. Четиримата олицетворяват цялото богатство на БСП\", каза Нинова. В отговор от ГЕРБ също дадоха пресконференция.   Областният координатор на ГЕРБ – София  и председател на Националния предизборен щаб на партията Цветомир Паунов изтъкна, че когато загубиш изборите, обикновено винаги търсиш оправдания извън себе си, без да направиш точен и ясен анализ за собственото ти поведение по време на кампанията. „В такава ситуация търсиш оправдания, извън собствените ти възможности и реално оценка за ситуацията в собствената ти кампания или партия. Това обикновено е поведение на губещия, който търси оправдания навсякъде, но не и в своите политики и начина, по който е водил кампанията. Има законово установен ред и норми за начина, по който всеки един може да потърси правна форма, ако е недоволен от изборните резултати. От наша гледна точка кампанията беше позитивна, защото ние водихме позитивна кампания. Това, което декларирахме в началото й, го спазихме и изпълнихме“, допълни той. Паунов представи и реалните резултати на ПП ГЕРБ в страната, като посочи, че общинските  съветници и кметове на общини от ГЕРБ са се увеличили. „Реалните резултати: 2015 г. ПП ГЕРБ имаше 130 кмета на общини, от тях 22 бяха кметове на областни центрове, 2019 г. – ГЕРБ увеличава кметовете си на общини с 10 и вече са 140 кмета, от тях 17 са на областни градове. По отношение на електоралния вот и представителството в общинските съвети – в 163 общини ГЕРБ е първа политическа сила. Увеличаваме общинските си съветници с 80 в цялата страна. По отношение на кметовете на общини, да припомня, че в София ГЕРБ има 13 районни кмета, в Пловдив – печелим във всички 6 района и във Варна – във всичките 5 района“, обобщи той. Софийската структура на ПП ГЕРБ също защити Йорданка Фандъкова по обвиненията за купен вот. Някои от извънпарламентарните партии също направиха своите коментари. От АБВ се похвалиха, че повече от 30 са избраните кандидат-кметове с подкрепа на партията. Те посочиха, че имат избрани повече от 100 общински съветници. От партията заявиха, че не вярват на обявения резултат на първи тур в София и Бургас и обвиниха ЦИК в грубо погазване на закона, за което сезират главния прокурор, ръководителя на представителството на ЕК и ръководителя на Организацията за сигурност и сътрудничество в Европа. От партията алармираха за техен общински съветник в Стрелча, който е бил пребит в нощта на изборите.  Лидерът на АБВ Румен Петков  поиска оставката на директора на ОДМВР – Плевен. Според него, ако той няма чувство на офицерска чест и достойнство - министърът му да го уволни. „В София резултатът е катастрофален за ГЕРБ. Още миналата седмица казах, че тези избори са началото на края“, каза Петков.  \r\nДеница КИТАНОВА", "date": "2019.11.05", "title": "Местни избори 2019: Следизборен отзвук (ОБЗОР)"}
{"url": "http://www.focus-news.net/news/2019/11/05/2716408/sport-uest-brom-se-varna-kam-pobedite-i-varha.html", "text": "Отборът на Уест Бромич Албион победи с 2:0 състава на Стоук Сити в последен двубой от 15-тия кръг на Чемпиъншип. Головете за гостите отбелязаха Мат Филипс в 8-та и Хал Робсън-Кану в 69-та минута. \"Грънчарите\" бяха водени от легендата на клуба Рори Делап.  Така Уест Бром отново излезе начело на класирането на второто ниво на английския футбол с актив от 30 точки. Стоук, от своя страна, остава на последното място с едва 8 точки след 15 мача.", "date": "2019.11.05", "title": "Спорт: Уест Бром се върна към победите и върха"}
{"url": "http://www.focus-news.net/news/2019/11/05/2716400/oblastnite-kmetove-sled-mestnite-izbori-obzor.html", "text": "Централната избирателна комисия (ЦИК) изнесе данните от балотажа за местните избори при обработени 100% от изборните протоколи. Избирателната активност за страната към 17.30 часа в неделя е 36%. Най-активни са били гласуващите в Белене – 78%, а най-ниска избирателна активност е отчетена във Варна – 24%. \r\nНа първи тур на местните избори кметове бяха избрани в Бургас, Велико Търново, Враца, Габрово, Кърджали, Монтана, Стара Загора, Хасково и Кюстендил. \r\n \r\nВ  София  при 100% обработени протоколи Йорданка Фандъкова от ПП ГЕРБ (СДС) има 49.98%, а опонентът й Мая Манолова, издигната от инициативен комитет, - 45.13%.  \r\nВ  Благоевград  при обработени 100% протоколи независимият кандидат Румен Томов води с 56.61%. След него е Атанас Камбитов, ГЕРБ, е с 40.98%.  \r\nВ  Бургас  Димитър Николов от ГЕРБ, който спечели четвърти пореден мандат – 65,8%. Опонентът му от БСП – Николай Тишев събра 10%.  \r\nВъв  Варна , при обработени 100% от протоколите, Иван Портних от ПП ГЕРБ води с 60.79%, а опонентът му от \"Възраждане\" Костадин Костадинов получава 35.99%.  \r\nВъв  Велико Търново  Даниел Панов от ПП ГЕРБ спечели с 60,5% подкрепа и ще управлява града трети мандат. Весела Лечева от местна коалиция, подкрепена от БСП, остана втора.  \r\nВъв  Видин  Цветан Ценков от местна коалиция СДС (НДСВ, Нова алтернатива, ЗНС, БЗНС, БДСР)получава 59.72 на сто, а Огнян Ценков от ГЕРБ - 39.49%.  \r\nВъв  Враца  Калин Каменов от ГЕРБ, който събра 72,8% подкрепа и ще бъде начело на града за втори мандат.  \r\nВ  Габрово  Таня Христова, издигната от ПП ГЕРБ, ще управлява за трети мандат с 58,6%. Кандидатът от местна коалиция, подкрепена от БСП, Ивелин Николов остана втори с малко над 17%. \r\nВ  Добрич  Йордан Йорданов от ДБГ (ДБГ, НДСВ, ССД и ГН) получава 66.54%, а подкрепената от ГЕРБ (СДС) Надежда Петкова е втора с резултат 31.97%. \r\nВ  Кърджали  Хасан Азис от ДПС започва своя пети мандат с 53,02% на сто от гласувалите, една трета от гласовете отидоха за Никола Чанев от ГЕРБ.  \r\nВ  Кюстендил  Петър Паунов от местна коалиция, подкрепена от ГЕРБ, остава кмет за четвърти пореден път с 54,9%. Независимият Здравко Милев остана втори.  \r\nВ  Ловеч  при обработени 100% протоколи Корнелия Маринова от ПП ГЕРБ води с 48.45%, а след нея остана Радина Банкова от \"БСП за България\" с 46.45%.  \r\nВ  Монтана  Златко Живков от местна коалиция СДС-ГЕРБ спечели шести пореден мандат с 71,7% одобрение. Той управлява града вече 20 години.  \r\nВ  Пазарджик  Тодор Попов, \"Новото време\" е с резултат 56.11%, а след него е Благо Солов от „БСП за България“ (ПП „Земеделски народен съюз“, ПП „Партия на зелените“, ПП Социалдемократическа партия, ПП НФСБ, ПП Движение за радикал промяна българската пролет““) с 41.05%. \r\nВ  Перник  Станислав Владимиров от \"БСП за България\" е новият кмет. Той получава 50.27%. Втора остана Вяра Церовска от ПП ГЕРБ с 47.68%.  \r\nВ  Плевен  издигнатият от инициатевн комитет - Община Плевен Георг Спартански получава 50.60%, след него е Мирослав Петров от ГЕРБ с 47.24%.  \r\nВ  Пловдив  при 100% обработени протоколи Здравко Димитров от ГЕРБ получава 57.32 на сто от гласовете, а издигнатият от местна коалиция \"НФСБ (ВМРО - БНД)\"Славчо Атанасов - 38.10%.  \r\nВ  Разград  печели Денчо Бояджиев от \"БСП за България\" с 54.32%, а втори е Валентин Василев от ГЕРБ с 42.48%.  \r\nВ  Русе  Пенчо Милков от \"БСП за България\" получава 60.53%, а издигнатата от ГЕРБ Диана Иванова с 36.63%.  \r\nВ  София област  Георги Димов е избран за кмет на  Община Божурище . Димов е спечелил 52.21% от вота, издигнат от ПП „Движение Гергьовден“. Ивайло Симеонов е избран за кмет на  Община Елин Пелин  при 100% обработени протоколи. Симеонов е спечелил 52.03% от вота, издигнат ПП „ВМРО“. Стоян Генов е избран за кмет на  Община Златица  при 100% обработени протоколи. Генов е спечелил 71.35% от вота, издигнат „БСП за България“. Бойка Дюлгярова е избран за кмет на  Община Копривщица . Дюлгярова е спечелил 56.36% от вота, издигната от ПП ГЕРБ. Трайко Младенов е избран за кмет на  Община Костинброд . Младенов е спечелил 56.38% от вота, издигнат от ПП ГЕРБ. Ангел Геров е избран за кмет на  Община Пирдоп  при 100% обработени протоколи. Геров е спечелил 60.79% от вота, издигнат от МК „БСП за България“. Емил Иванов е избран за кмет на  Община Своге  при 100% обработени протоколи. Иванов е спечелил 56.29% от вота, издигнат от местна коалиция „Движение напред България“. Андрей Симов e избран за кмет на община Антон при 100 % изработени протоколи. Той е издигнат от местна коалиция „БСП за България“. Спечелил е 54.41% от гласовете.  Иван Гавалюгов от ПП МИР е избран за кмет на  община Ботевград . Той е спечелил  53.98% от гласовете. Радослав Асенов е избран за кмет на  община Годеч  . Асенов е издигнат от ГЕРБ и е спечелил 67.05% . Ангел Жиланов от инициативен комитет е избран за кмет на  община Горна Малина . Резултатът му е 53.68%. Владимир Джамбазов от ГЕРБ е избран за кмет на  община Долна баня . Той е спечелил 86.47%. Андрей Иванов е избран за кмет на  община Драгоман . Иванов е издигнат от ПП ГЕРБ и е взел 51.94%. Димитър Димитров е избран за кмет на  община Етрополе . Той е независим кандидат и е взел 81.24%. Калоян Илиев е избран за кмет на  община Ихтиман . Илиев е издигнат от ГЕРБ. Спечелил е 74.21%. Йордан Ангелов от ПП ГЕРБ е избран за кмет на община Костенец. Той е получил  53.84% от гласовете. Цветанка Йотина е избрана за кмет на  община Мирково . Тя е издигната от „Съюз на демократичните сили“. Тя е взела 52.23%. Румен Гунински от „БСП за България“ е избран за кмет на  община Правец . Той е получил 75.53%. Владимир Георгиев е избран за кмет на  община Самоков . Той е издигнат от „БПС за България“.  Той е взел 52.64% от гласовете. Васко Стоилков е избран за кмет на  община Сливница . Той е издигнат от ГЕРБ и е получил 60.75% от гласовете. Григор Даулов от местна коалиция „БСП за България“ е избран за кмет на  община Чавдар . Той е получил 64.76%. Алекси Кесяков е избран за кмет на  община Челопеч  . Той е получил 92.79 % от гласовете.  \r\nВ  Сливен  за кмет е избран, издигнатият от ПП ГЕРБ Стефан Радев с 64.75% от гласовете, сочат данните от 100% обработени протоколи. След него е Кольо Милев от \"БСП за България\" с 32.71%.  \r\nВ  Смолян  Николай Мелемов от ГЕРБ е победителят в местните избори. При обработени 100% СИК протоколи в OИК той получава 56.73%. След него е Стефан Сабрутев от \"БСП за България\" с 40.52%.  \r\nВ  Силистра  Юлиян Найденов от ГЕРБ получава 52.12% при обработени 100% СИК протоколи в OИК, а втори остава Момчил Неков от Местна коалиция БСП за България (БСП за България, НДСВ, ДРП Българската пролет, МИР) с 45.63%.  \r\nВ  Стара Загора  победата беше за Живко Тодоров от ГЕРБ с 68,6%. Той ще бъде кмет за трети мандат.  \r\nВ  Търговище , при обработени 100% СИК протоколи в OИК, Дарин Димитров от ГЕРБ води резултата с 69.41%. След него е Хамди Илиязов от ДПС с 29.27%.  \r\nВ  Хасково  Станислав Дечев от ПП ГЕРБ е новият кмет с 51,7% от гласовете. Опонентът му от БСП Коста Стоев остана със 17%. \r\nВ  Шумен  печели Любомир Христов от ГЕРБ с 48.57%, а опонентът му Венцислав Венков от БСП получи 48.27% . \r\nВ  Ямбол  при обработени 100% от протоколите печели Валентин Ревански от \"Пряка демокрация\" с резултат от 61.92%. След него е Катя Георгиева от \"БСП за България\" с резултат 35.27%.", "date": "2019.11.05", "title": "Областните кметове след местните избори (ОБЗОР)"}
{"url": "http://www.focus-news.net/news/2019/11/05/2716401/", "text": "Предизборната кампания на Брекзит партията и изборът на нов председател на Камарата на общините на британския парламент са сред темите на британския печат. \r\n*** \r\n \r\n Найджъл Фарадж се закани Брекзит партията да издигне над 600 кандидати на общите избори, като отхвърли предупрежденията на консерваторите, че това би могло да раздели гласовете за напускане като „арогантност“, пише британският вестник  The Guardian . \r\nФарадж заяви, че той главно се надява да вземе гласове - и евентуално места - в лейбъристки райони, които искат излизане от ЕС. „Смятам, че те предлагат най-добрата  възможност“, каза той. \r\nСамият Фарадж няма да се кандидатира за изборите, тъй като това би бил осмият му опит да спечели място в Уестминстър. Решението е критикувано на фона на трудния период за новата му партия. \r\nОфициално създадена през януари на фона на задънената улица около Брекзит по времето на премиера Тереза Мей, партията му взе над 30% от гласовете на европейските избори през май. Но оттогава подкрепата за нея е спаднала  до 10% в някои проучвания, макар че повечето показват резултати по-близо 15%. \r\nСлед спекулациите, че партията може да излъчи само няколко дузини кандидати в лейбъристки райони, които са за напускане на ЕС Фарадж вместо това заяви, че ще оспори всяко място извън Северна Ирландия, след отхвърлянето на предизборен пакт от страна на консерваторите, основан на настояването за Брекзит без сделка. \r\nТака че дали решението за издигане на над 600 кандидати автоматично вреди на каузата на премиера на Великобритания Борис Джонсън и дали ще доведе до разделяне на вота за Брекзит? Отговорът може да бъде „да“ и „не“. \r\nПример от учебника за това как консерваторите могат да бъдат неблагоприятно засегнати, показаха частичните избори през юни в Питърбъро, където кандидат-лейбърист запази място в про-Брекзит район, а Брекзит партията  и торите поделиха  над  17 хиляди гласа между тях, в сравнение с десетте хиляди за лейбъристкия кандидат. \r\nНо картината е по-сложна. Според консерватора лорд Хейуърд някои северни, централни и уелски избирателни райони, дългогодишните лейбъристи обикновено „по-скоро ще умрат в канавка, отколкото да гласуват за торите“, но биха били по-малко против да гласуват за Брекзит партията . \r\nВ своето изказване Фарадж радостно се позова на казаното от него, че 5 милиона лейбърстки избиратели, които искат Брекзит избиратели са „узрели за кражба на гласа им“. \r\nПо този въпрос има две възражения. Едното е, че реалният брой избиратели на лейбъристите, които искат Брекзит вероятно е по-близо до 3 милиона или 4 милиона. Другото е, че редица от тях вече спряха да подкрепят лейбъристите на изборите през 2017 година. \r\nТова, което изглежда сигурно е, че Фарадж ще хареса идеята за създаване на хаос и на двете основни партии.  \r\n*** \r\n \r\n Лидерът на Брекзит партията Найджъл Фарадж директно разкритикува Джейкъб Рийс-Мог, представителя на правителството в Камарата на общините, за предположението, че неговата партията трябва да се откаже, за да гарантира мнозинството на торите и те да прокарат сделката на премиера Борис Джонсън през парламента. Обвинен в разделянето на гласовете за напускане той нарече брекзитиърите-тори  „добри малки момчета“, пише британското издание  The Times .  \r\nБрекзит партията предложи да сключи предизборен пакт с торите, ако  Джонсън е готов да се откаже от сделката си с Брюксел в полза на \"чист Брекзит\". Джонсън обаче категорично отказа. \r\nПри стартирането на кампанията на неговата Брекзит партия, на която присъстваха над 150 кандидати, Фарадж заяви: „Изглежда, че като дори не се опитва да приеме тази оферта, която е искрена и истинска, Консервативната партия иска да спре дебата.“ \r\nНайджъл Фарадж отхвърли предположенията, че Брекзит партията може да се оттегли от изборите, тъй като нейните показатели в предизборните проучвания спадат.  \r\n„Разбирам защо Найджъл Фараж би искал да продължи кампанията, тъй като той води в продължение на 30 години и трябва да е трудно да се оттегли от терена. Но това е, което той трябва да направи, \" заяви Джейкъб Рийс-Мог  пред радио LBC. \r\nПред ITV Фарадж определи Европейската изследователска група на Рийз-Мог от твърдолинейни евроскептични тори като „добри момчета“, които са се подредили зад Борис Джонсън. \"Вероятно е следващият път да имаме паритетен парламент, така че всъщност ако Брекзит партията получи разумно количество хора там, те биха могли да окажат голямо влияние\", каза той. „(Тереза) Мей бе държана на власт от десет депутати от Демократичната юнионистка партия.“ \r\nНайджъл Фарадж заяви, че неговата кампания ще \"навреди на Лейбъристката партия по най-необикновен начин\", като вземе избиратели, които се почувстват подведени от Джереми Корбин. \"Те са моята цел номер едно\", каза той. „Получих тези гласове през 2015 г., ще го направя отново.“ \r\n*** \r\n \r\n Сър Линдзи Хойл е избран за нов председател на Камарата на общините, пише лондонският вестник  Evening Standard . \r\nСлед избирането си той заяви: \r\n\"Както обещах, ще бъда неутрален, ще бъда прозрачен.\" \r\nПредседателите на парламента трябва да бъдат политически безпристрастни, което означава, че сър Линдзи ще трябва да подаде оставка от Лейбъристката партия. \r\nСлед като беше избран, сър Линдзи отдаде почит на останалите кандидати в надпреварата за председател. \r\nПоздравявайки го след обявяването на резултатите, премиерът Борис Джонсън каза: „Г-н председател, като Ви поздравявам за избора Ви, забелязвам, че сте надделяли над изключително силна конкуренция и че всеки друг кандидат по-рано е говорил силно и хубаво.“ \r\nТой добави: „Говорейки за себе си, след дълги щастливи години на работа с вас, мисля, че знам какво е - и нека да кажа, всеки път, когато някой от нас се готви да говори в тази зала, всички знаем, че има момент между изправянето и когато председателят Ви покани, тогава сърцето Ви е в гърлото“ \r\n„И в този момент на безпокойство, дали ще се изложите и така нататък, и наистина в момента, в който седим сред оглушителна тишина, любезността на председателя е изключително важна за нашата увереност и начин, по който се държим\". \r\nПреди да бъде избран той изтъкна опита си като заместник-председател в продължение на девет години и подчерта необходимостта да се даде възможност на обикновените депутати да държат управляващите отговорни. \r\nСър Линдзи също каза, че парламентът не е „клуб“, където годините членство има приоритет, добавяйки: „Този, което е влязъл през тази врата вчера, е също толкова важен за своите избиратели - гласът им също трябва да бъде чут – не става въпрос за йерархия, става въпрос за равенство.\"", "date": "2019.11.05", "title": "Преглед на основните теми в британския печат ( Агенция \"Фокус\")"}
{"url": "http://www.focus-news.net/news/2019/11/05/2716406/predstoyashti-mezhdunarodni-sabitiya-za-5-noemvri-agentsiya-fokus.html", "text": "*** \r\n  Втори ден от визитата на председателя на Европейския парламент Давид Сасоли \r\n \r\n*** \r\n  Среща на премиерите от Централна и Южна Европа \r\n \r\n*** \r\n  Световно изложение на вносни стоки \r\n \r\n*** \r\n  Йеменското правителство ще подпише споразумение с южните сепаратисти за споделяне на властта \r\n \r\n*** \r\n  Среща на Международната агенция за възобновяема енергия", "date": "2019.11.05", "title": "Предстоящи международни събития за 5 ноември (Агенция „Фокус“)"}
{"url": "http://www.focus-news.net/news/2019/11/05/2716405/predstoyashti-sabitiya-v-stranata-za-5-noemvri-agentsiya-fokus.html", "text": "*** \r\n \r\nОт 09.30 часа в централата на БЧК ще се проведе конференция на тема „Иновативни решения в грижите за възрастни хора”. \r\n \r\n*** \r\n \r\nОт 10.30 часа в Министерството на здравеопазването (залата на 4 ет.) министърът на здравеопазването Кирил Ананиев ще даде официален старт на Националната информационна кампания в подкрепа на донорството и трансплантацията в България, която ще премине под мотото „Да! За живот!“. \r\n \r\n*** \r\n \r\nОт 10.30 часа в кино „Люмиер Лидл” ще се проведе пресконференция по случай старта на 33-тото издание на „Киномания”. \r\n \r\n*** \r\n \r\nОт 11.00 часа на „Дондуков“ 2 държавният глава Румен Радев ще проведе среща с министъра на външните работи на Чешката република Томаш Петричек. \r\n \r\n*** \r\n \r\nОт 11.00 часа в галерия „Средец” на Министерството на културата, министърът на културата Боил Банов ще отличи с почетни награди и знаци на Министерството на културата 41 дейци и институции по повод 1 ноември – Деня на народните будители. \r\n \r\n*** \r\n \r\nОт 11.00 часа в зала „Проф. Марин Дринов“ на БАН, БАН ще присъди почетното звание „Доктор хонорис кауза“ на д-р Нат Гопалсвами. \r\n \r\n*** \r\n \r\nОт 11.50 в Министерството на външните работи вицепремиерът и министър на външните работи Екатерина Захариева и министърът на външните работи на Чешката Република Томаш Петричек ще проведат среща на четири очи. В 12.20 ч. ще започне пленарна среща между двете делегации.  В 13.10 ч. министрите ще направят изявление пред медиите. \r\n \r\n*** \r\n \r\nОт 12.30 часа на ул. \"Г. С. Раковски\"-134 на 5-ти етаж, ще се проведе пресконференция на СДС по повод местните избори.  \r\n \r\n*** \r\n \r\nОт 13.00 часа на Метростанция \"Софийски университет\" – източен коридор, изход посока бул. \"Цар Освободител\", ще се състои откриване на четвъртото издание на проекта \"Поезия в метрото\". \r\n \r\n*** \r\n \r\nОт 14.30 часа в Дирекцията на Прирореден парк „Витоша“ организира тържествено честване по случай 85-тата годишнина от създаването на Парка. \r\n \r\n*** \r\n \r\nОт 14.30 часа, на Малка сцена, 7-ми етаж в Операта, ще се проведе пресконференция, посветена на премиерата на операта \"Капулети и Монтеки\" от Винченцо Белини. \r\n \r\n*** \r\n \r\nОт 18.00 часа в Китайския културен център ще бъде открита съвместната българо-китайска изложба „Съзерцание и диалог”. \r\n \r\n*** \r\n \r\nОт 18.00 часа в Унгарския културен институт, ще се състои изложба \"30 години свобода\" и фотографии (1989-1990) от колекцията fortepan. \r\n \r\n*** \r\n \r\nОт 18.00 часа в Националния археологически институт с музей при БАН вицепрезидентът Илияна Йотова ще участва в откриването на изложбата „До портите на княжеския двор. Съкровища от Велики Преслав“. \r\n \r\n*** \r\n \r\nОт 18.30 часа в зала 6 на НДК, големият български поет и писател Любомир Левчев ще бъде почетен с рецитал. \r\n \r\n*** \r\n \r\nОт 18.30 часа в галерия „Сердика“ на Женски пазар, ще се състои изложбата на Мая Иванова „Роби на времето“, рисунка и графика. \r\n \r\n*** \r\n \r\nОт 19.00 часа в Sofia Live Club, ще се състои книгата „Идеи без граници. 30 интервюта със световни артисти от България“ от Даниел Ненчев. \r\n \r\n*** \r\n \r\nОт 19.30 часа в зала „Витоша“ на Витоша Парк Хотел ще се проведе представяне на книгата на гл. ас. д-р Иван Неделчев - „Съвременните психологически и философски аспекти на културизма“. \r\n \r\n*** \r\n \r\nОт 19.30 часа в зала „България“ ще се състои концерт на Людмил Ангелов от неговия нов клавирен интеграл „Людмил Ангелов свири Шопен“. \r\n \r\n \r\nОт 17.00 в Галерия „Графит“ ще бъде открита интерактивна изложба на картини, предмети и съкровища, разказваща славната българска история, част от Национално турне „Историческо величие“. \r\n \r\n*** \r\n \r\nОт 18.00 часа в Голямата зала на Общината, иновативният спектакъл „Въртележка на парите“ ще бъде представен от ученическа театрална група от СУ „Кузма Тричков“-Враца. \r\n \r\n*** \r\n \r\nОт 18.30 часа в Народно читалище „Напредък-1869“ ще се проведе концерт на Веселин Маринов.   \r\n \r\n*** \r\n \r\nОт 13.30 часа новият Общинския съвет ще проведе своето първо заседание в залата си. \r\n \r\n*** \r\n \r\nОт 17.30 часа в ОМЦ ще се проведе среща – дискусия по въпросите на ранното детско развитие и възможността за интердисциплинарни действия за подкрепа на родителите да бъдат първите и най-важните учители на своите деца. \r\n \r\n*** \r\n \r\nОт 15.00 часа ще се проведе заседание на Областната администрация.  \r\n \r\n*** \r\n \r\n \r\nОт 10.00 часа в залата на читалище „Нов живот“ ще се проведе първото заседание на новия Общински съвет. \r\n \r\n*** \r\n \r\nОт 10.30 часа в Гарнизонния военен клуб ще се проведе предствяне на книгата ,,Българите и светът“ на о. з. подп. Добромир Присадашки.  \r\n \r\n*** \r\n \r\nОт 18.00 часа в Драматично-куклен театър ,,Иван Радоев\" ще бъде представена постановката на Драматичен театър-Монтана ,,Когато гръм удари“ от П. К. Яворов. \r\n \r\n*** \r\n \r\nОт 09.00 часа в зала 1 на Окръжния съд ще се проведе заседание по делото срещу Пенчо К., обвинен за управление на МПС след употреба на наркотици, за притежание с цел разпространение на високорискови наркотични вещества. \r\n \r\n*** \r\n \r\nОт 10.00 часа в зала 1 на Районния съд ще се проведе заседание по делото срещу Огнемира К., обвинена в причиняване на имотна вреда в големи размери на две лица.  \r\n \r\n*** \r\n \r\nОт 10.00 часа в зала 1 на Апелативния съд ще се проведе заседание по делото, с което подсъдимият доктор И. Д., прокуратурата и близки на пострадалия протестират присъда на Окръжен съд – Пловдив и за това обжалват пред Апелативен съд съдебния акт.  \r\n \r\n*** \r\n \r\nОт 10.30 часа в зала 11 на Районния съд ще се проведе заседание по делото срещу Антон К., Бисер П. и Росен М.,  обвинени в кражба на автомобили.  \r\n \r\n*** \r\n \r\nОт 10.30 часа в офиса на областната структура на ГЕРБ ще се проведе  пресконференция по повод резултатите от местните избори.  \r\n \r\n*** \r\n \r\nОт 11.00 часа в кабинета на Антония Роглева, изпълняваща функцията председател на Окръжния съд, III етаж, стая №316, ще се проведе пресконференция по повод отбелязването на 140 години от основаването на Окръжния и Районния съд.  \r\n \r\n*** \r\n \r\nОт 13.00 часа в зала 1 на Окръжния съд ще се проведе заседание по делото срещу Гинади Т., обвинен че е управлявал моторно превозно средство без да има необходимата правоспособност, нарушил е правилата за движение , в резултат на което е предизвикал пътнотранспортно произшествие и по непредпазливост е причинил смъртта на А. Г., която е настъпила по-късно.  \r\n \r\n*** \r\n \r\nОт 13.30 часа в зала 10 на Окръжния съд ще се проведе заседание по делото срещу Сергей П., Йоана С. и Ивайло А., обвинени за притежание с цел разпространение на рискови наркотични вещества.  \r\n \r\n*** \r\n \r\nОт 13.30 часа в зала 3 на Районния съд ще се проведе заседание по делото срещу Георги Г. – зам. кмет на р-н „Западен“, обвинен в присвояване на чужди пари. По делото са призовани 57 свидетели и 3 вещи лица. \r\n \r\n*** \r\n \r\nОт 18.30 часа в галерия „Пловдив“ (ул. „Авксентий Велешки“ 20) ще бъде представена изложбата \"Светлосенки\" на Светлана Желязкова. \r\n \r\n*** \r\n \r\nОт 12.00 часа ПП ГЕРБ - Смолян ще даде пресконференция в офиса на партията. \r\n \r\n*** \r\n \r\nОт 17.30 часа в Узунова къща, ще бъде представена изложбата „Отвъд всичко това“. \r\n \r\n*** \r\n \r\nОт 14.00 часа в зала \"Марица\" ще се проведе заседание на областната комисия във връзка с готовността за предстоящия зимен сезон. \r\n \r\n*** \r\n   \r\nОт 10.00 часа в зала 2 на Областната администрация ще се проведе редовното седмично заседание на Областната епизоотична комисия.", "date": "2019.11.05", "title": "Предстоящи събития в страната за 5 ноември (Агенция „Фокус“)"}
{"url": "http://www.focus-news.net/news/2019/11/05/2716411/politico-tramp-zapochna-ofitsialnoto-izteglyane-na-sasht-ot-parizhkoto-sporazumenie-za-klimata.html", "text": "Администрацията на президента Доналд Тръмп внесе документи за официалното излизане на САЩ от Парижкото споразумение за климата, пише европейската редакция на  Politico . \r\n„Президентът Тръмп взе решение да се оттегли от Парижкото споразумение поради несправедливата икономическа тежест, наложена на американските работници, фирми и данъкоплатци от обещанията на САЩ, направени съгласно споразумението“, заяви в изявление държавният секретар Майк Помпео. „САЩ намалиха всички видове емисии, дори когато разрастваме икономиката си и гарантираме достъпа на нашите граждани до достъпна енергия“. \r\nПълното оттегляне не може да влезе в сила една година след подаване на документите, така че САЩ няма да напуснат споразумението до 4 ноември 2020 г., деня след президентските избори. Тръмп обеща да се оттегли от споразумението през 2017 г., но не можеше официално да започне процеса до три години след влизането на споразумението в сила. \r\nДействието би направило САЩ единствената държава на Земята, която не е страна по споразумението, призоваващо нациите да определят индивидуални цели за намаляване на емисиите на парникови газове. \r\n \r\nПревод и редакция:", "date": "2019.11.05", "title": "Politico: Тръмп започна официалното изтегляне на САЩ от Парижкото споразумение за климата"}
{"url": "http://www.focus-news.net/news/2019/11/05/2716410/vitseprezidentat-iliyana-yotova-shte-uchastva-v-otkrivaneto-na-izlozhbata-do-portite-na-knyazheskiya-dvor-sakrovishta-ot-veliki-preslav.html", "text": "От 18.00 часа в Националния археологически институт с музей при Българската академия на науките (НАИМ при БАН) вицепрезидентът Илияна Йотова ще участва в откриването на изложбата „До портите на княжеския двор. Това съобщиха от  прессекретариата на държавния глава . Съкровища от Велики Преслав“. Изложбата се организира от НАИМ при БАН в партньорство с Археологическия музей „Велики Преслав“ и Националния исторически музей и се посвещава на 150-годишнината от основаването на Българската академия на науките.  \r\nПреди официалното откриване вицепрезидентът ще разгледа експонатите.", "date": "2019.11.05", "title": "Вицепрезидентът Илияна Йотова ще участва в откриването на изложбата „До портите на княжеския двор. Съкровища от Велики Преслав“"}
{"url": "http://www.focus-news.net/news/2019/11/05/2716416/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00 часа. \r\nНикола ПЕТКОВ", "date": "2019.11.05", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/11/05/2716413/denyat-5-noemvri-v-balgarskata-istoriya.html", "text": "На тази дата през 1870 г. Райко Блъсков издава в Букурещ първия брой на сп. \"Училище\". \r\nВ хода на Руско-турската война (1877 – 1878) е освободено село Ябланица, а през 1885 година в хода на Сръбско-българската война се водят сраженията при Сливница. \r\nПрез 1957 г. е открит Паметникът на съветския войн (\"Альоша\") в Пловдив. \r\nКомбинатът „Кремиковци” e открит на 5 ноември 1963 година.  \r\nПрез 1985 г. в  сградата на преустроената и модерно оборудвана бивша придворна печатница се открива Националната галерия за чуждестранно изкуство. \r\nЗапочва студентска окупационна стачка в Софийски университет \"Св. Климент Охридски\" с искане за оставка на министър-председателя Андрей Луканов (1990 година). \r\n \r\n2002 г. \r\nВ периода 5 - 8 ноември се състои държавно посещение на президента Георги Първанов в Германия. Той търси подкрепа за българската кандидатура за НАТО и Европейския съюз в разговорите си с германския президент Йоханес Рау, канцлера Герхард Шрьодер, външния министър Йошка Фишер и председателя на бундестага Волфганг Тирзе. Българският президент посещава и провинциите Тюрингия и Северен Рейн Вестфалия. \r\n \r\n2001 г. \r\nПо време на кандидат-президентската кампания в телевизионен диспут по bTV президентът Петър Стоянов прочита секретен доклад от 1999 г. на тайните служби, насочен срещу министърът на вътрешните работи от 12 февруари 1997 г. до декември 1999 г. Богомил Бонев. Двамата си разменят остри реплики и обвинения. \r\nПетър Стефанов Стоянов е юрист, политически и държавен деец. Роден е на 21 май 1952 г. в Пловдив. Завършва право в Софийския университет \"Св. Климент Охридски\" и до 1992 г. работи като адвокат в София. След 10 ноември 1989 г. се включва активно в обществено-политическия живот на страната. Влиза в Клуба за гласност и преустройство и в Съюза на демократичните сили (СДС). Заместник-председател е на Националния клуб за демокрация (НКД) (1993 г.). Депутат е в ХХXVII Народно събрание. Петър Стоянов заема и отговорни държавни постове: заместник-министър на правосъдието в правителството на Филип Димитров (1991-1992 г.). Президент на Република България (1997-2002 г.). Автор е на \"Сериозно за развода\", на статии и др. След загубата си в президентските избори от ноември 2001 г. декларира, че се оттегля временно от политическия живот на страната. \r\n \r\n1992 г. \r\nЗа председател на ХХХVІ Народно събрание е избран народният представител от Съюза на демократичните сили Александър Йорданов. \r\nАлександър Йорданов е литературен критик, журналист, политически и държавен деец, дипломат. Роден е на 13 февруари 1952 г. във Варна. Завършва българска филология във Висшия педагогически институт \"Константин Преславски\" в Шумен. Редовен аспирант е в Института по литература от 1979 г. Научен сътрудник е в Института по литература при Българска академия на науките. След 10 ноември 1989 г. се включва активно в обществено-политическия живот на страната. Заместник-председател е на Радикалдемократическата партия (януари 1991 г. - юни 1993 г.), председател е на същата партия от 1993 г. Депутат е в VII Велико народно събрание (1990-1991 г.) и в ХХXVI, ХХXVII и ХХXVIII Народно събрание. Председател е на ХХXVI Народно събрание (5 септември 1992 г. - 15 септември 1994 г.). Посланик е на България в Полша (от 8 февруари 1990 г.) и в Литва (от 16 февруари с.г.). Посланик е в Република Македония от 2001 г. до август 2005 г. \r\n \r\n1990 г. \r\nЗапочва студентска окупационна стачка в Софийски университет \"Св. Климент Охридски\" с искане за оставка на министър-председателя Андрей Луканов. \r\nАндрей Карлов Луканов е политически и държавен деец. Роден е на 26 ноември 1938 г. в Москва. Завършва Института за международни отношения в Москва. Член е на БКП от 1965 г. Член е на ЦК на БКП от 1977 г. и на Политбюро на ЦК на БКП (1989-1990 г.). След 1989 г. Луканов е влиятелна, противоречиво оценявана политическа фигура. Председател е на Министерския съвет от 8 февруари до 20 декември 1990 г. Убит е пред домът си на 2 октомври 1996 г. в София. \r\n \r\n1989 г. \r\nВ периода 5 - 7 ноември се състои посещение на външния министър Петър Младенов в Китай. Пред китайските си домакини той отправя критика към промените в Унгария, а пред партийната организация на българите в Китай се изказва в подкрепа на екологичните протести, ако те не добият политически характер. \r\n \r\n1985 г. \r\nВ сградата на преустроената и модерно оборудвана бивша придворна печатница се открива Националната галерия за чуждестранно изкуство. Идеята е одобрена още през 1975 г. от Комитета за култура и принадлежи на Людмила Живкова, която ръководи събирането на художествени произведения чрез масирани откупки с държавни средства и чрез дарения. \r\n \r\n1963 г. \r\nОткрит е стопанският металургичен комбинат \"Кремиковци\". \r\nПрез 1960 г. започва изграждането на металургичния гигант \"Кремиковци\", като реализация на правителствената политика на България да се промени аграрната насоченост на икономиката на страната. Идеята е да се използват залежите в находището край кв. \"Кремиковци\", което е със съдържание на желязосъдържащи суровини в рудата от 30 до 37 %. \r\nПредварителната подготовка на строителството стартира през 1956 г., когато се взема решение за възлагане на проектирането на организации от бившия Съветски съюз. Впоследствие и оборудването почти изцяло се доставя оттам. Проектът се реализира като затворен непрекъснат цикъл за производство на стомана от добив на руда до краен продукт от горещ и студен прокат, тънколистни марки стомана, различни профили арматурно желязо и тръби. \r\nПрез 1963 г. влизат в експлоатация първите производствени мощности: Рудоподготвително производство, Агломерационно производство, Първа коксова батерия, Първа доменна пещ, Топлоелектрическата централа и Ремонтно-механичен завод. \r\nВ следващите 10 - 15 години последователно влизат в експлоатация и останалите основни производства по технологичния поток: Стоманодобивен завод с електропещи и конвертори; Блуминг-слябинг, Стан \"1700\" - горещо валцуване, Стан \"250\" за катанка, Тръбопрокатен завод, Завод за студено валцуване, Цех за покаляване на ламарината, Цех за поцинковане и Цех за пластмасово покритие, Феросплавен завод. Успоредно с тях влизат в действие Газодобивно производство, Водоснабдително стопанство, пречиствателни станции. \r\nПрез 1999 г. \"Кремиковци\" се приватизира от \"Дару металс\" АД (сега \"Финметалс холдинг\" АД). Новият собственик развива стратегия за модернизация на основните производствени мощности на комбината. В изпълнение на инвестиционната програма през 2002 г. след основна реконструкция и модернизация в действие се въвежда Първа доменна пещ. \r\n \r\n1962 г. \r\nВ периода 5 - 14 ноември VІІІ конгрес на БКП приема по примера на 22-ри конгрес на КПСС свръх амбициозна 20-годишна програма \"за завършване на строителството на социализма и изграждане на комунизма\" в периода 1961-1980 г. Начертава се линия на индустриализация, която да преодолее полузанаятчийския характер на преработващата промишленост и да създаде едри производствени мощности в тежката промишленост, като обаче се държи сметка за потреблението. До 1980 г. промишлената продукция трябва да нарасне 6,5 - 7 пъти в сравнение с 1960 г., селскостопанската - 2,5 пъти, химическата - 25 пъти, машиностроителната - 16-17 пъти, а националният доход - 4,5 - 5 пъти. Тодор Живков е предложен за министър-председател и така освен партийната съсредоточава в ръцете си и държавната власт. \"Старата гвардия\" е изтласкана от Политбюро (от нея остават само Боян Българанов, Димитър Ганев, Иван Михайлов, Енчо Стайков) и в него укрепват позициите си представителите на новата генерация - Митко Григоров, Живко Живков, Борис Велчев, Станко Тодоров. Секретари на ЦК стават Б. Българанов, Е. Стайков, Начо Папазов, М. Григоров и Б. Велчев. \r\n \r\n1957 г. \r\nОткрит е Паметникът на съветския войн (\"Альоша\") в Пловдив. \r\n \r\n1956 г. \r\nВ периода 5 - 8 ноември във връзка с унгарските събития Министерството на вътрешните работи на Народна Република България извършва арести на \"неблагонадеждни\" граждани. В цялата страна са задържани 372-ма души - бивши активисти на БЗНС \"Никола Петков\", легионери, \"царски\" офицери. Само в София арестуваните са 62-ма, от които към 14 януари 1957 г. са освободени 21, 32-ма са изпратени в лагера в Белене,а 9 са дадени под съд. \r\nПрез 1956 г. в Унгария избухва въстание срещу еднопартийната комунистическа диктатура, потушена жестоко с участието на съветската армия. Министър-председателят на Унгария Имре Наги (заемал поста в периода 1953–1956 г.) застава на страната на въстаналия унгарски народ. След потушаване на бунта Имре Наги емигрира в Белград. През 1958 г. се връща в Унгария, където е осъден на смърт и обесен. \r\n \r\n1953 г. \r\nОткрит е официално металургичният завод \"Ленин\" в Перник. \r\n \r\n1948 г. \r\nВНС приема Закон за кооперациите. \r\n \r\n1933 г. \r\nВ периода 5 - 11 ноември в Солун се провежда ІV Балканска конференция. Българската делегация под английски и френски натиск подписва условно проекта на Балканския пакт. \r\nБалканският пакт от 1934 г. (Балканско съглашение, Балканска антанта) е договор между Турция, Гърция, Румъния и Югославия, подписан на 9 февруари в Атина, с който се цели да се запази статуквото на Балканите, създадено след Първата световна война (1914–1918 г.). Пактът е сключен под егидата на Франция, която иска да намали влиянието на Италия и Германия в балканските страни. България не се присъединява към пакта, защото се стреми към ревизия на Ньойския мирен договор (1919 г.) Извън пакта под натиска на Италия остава и Албания. Първа стъпка към унищожаването на пакта е подписаният българо-югославски пакт (1937 г.). Балканският пакт окончателно престава да съществува след нахлуването на Германия в Югославия и Гърция през април 1941 г. \r\n \r\n1894 г. \r\nВ периода 5 - 8 ноември се учредява Централен работнически печатарски синдикат в София под ръководството на БРСДП. След негово възвание се създават синдикати в Пловдив, Ямбол, Варна, Шумен, Русе, Търново и Разград. \r\n \r\n1885 г. \r\nВ периода 5 – 7 ноември в хода на Сръбско-българската война се водят сраженията при Сливница. \r\nВ първите няколко дни на войната сръбските войски бързо навлизат в българската територия. Срещу тях действат незначителни български части, които обаче се съпротивляват упорито и не позволяват на неприятеля да премине линията Драгоман - Сливница. След съсредоточаването на българските главни военни сили започват ожесточени боеве в района на Сливница. След тридневни сражения (5-7 ноември) сръбските войски са разбити и принудени да отстъпят назад. Победата на българските войски при Сливница решава изхода на войната в полза на България. Голяма заслуга за тази победа имат подполковник Данаил Николаев, командващ Източния корпус, майор Аврам Гуджев, командващ Западния корпус, и други български военачалници. В следващите дни сръбските войски започват да понасят поражения и на другите военни сектори - при Драгоман, Цариброд и др. Изключителна храброст проявяват и защитниците на Видинската крепост. Под командването на капитан Ат. Узунов те не допускат нейното завземане от противниковите войски. След пораженията при Сливница, Драгоман, Цариброд и други миражът на крал Милан за една лека разходка до София не само че рухва, но той се вижда и принуден да отправи тревожен апел до правителствата на западните велики сили да се намесят незабавно и спрат настъплението на българите в пределите на неговата страна. В същото време сръбският владетел заповядва на своите войски да отбраняват Пирот. След двудневни ожесточени боеве (14 и 15 ноември) те обаче са разгромени от българските войскови части и принудени да отстъпят на запад по посока на Ниш. Сръбската армия не е в състояние повече да се сражава, а Сърбия се вижда изправена пред военен погром. Тогава в нейна помощ се явява Австро-Унгария. По нареждане на нейното правителство на 16 ноември австро-унгарският пълномощен министър в Белград, граф Р. Кевенхюлер-Меч, пристига в Главната квартира на българската армия и настоява категорично да се прекрати нейното по-нататъшно настъпление, като заплашва с намесата на австро-унгарските войски в конфликта. Освен това той заплашва княз Александър I Батенберг, че с навлизането на австро-унгарската армия в Сърбия ще се даде повод на Русия да окупира България и да го свали от престола. Тази дипломатическа уловка дава резултат и князът заповядва да се преустанови настъплението на българската армия в Сърбия. Преговорите за примирие със Сърбия приключват на 7 декември. Неговите клаузи се изработват във Виена от специално натоварена европейска комисия, включваща военните аташета на Великите сили. В последвалите преговори за изготвяне на мирния договор взема участие и представител на Османската империя, която по силата на Берлинския договор (1878 г.) се счита за сюзерен на Княжество България. Мирният договор между България и Сърбия се подписва на 19 февруари 1886 г. (Букурещки мирен договор). Победата на България в Сръбско-българската война (1885 г.) изиграва изключително важна роля за укрепване на международното й положение и за признаването на акта на Съединението (Българо-турска спогодба от 1886 г.). Заедно с това тя нанася силен удар върху авторитета на сръбския крал Милан и става една от причините за последвалата му скорошна абдикация от сръбския престол. \r\n \r\n1877 г. \r\nОсвободено е село Ябланица. \r\n \r\n1870 г. \r\nРайко Блъсков издава в Букурещ първия брой на сп. \"Училище\". \r\nСписание “Училище” излиза в периода от 5 ноември 1870 г. до 15 март 1876 г., като първоначално излиза в Букурещ 2 пъти месечно, а после в Русе и Гюргево. Редактор на списанието е Райко И. Блъсков. То е просветно и педагогическо и в него са обнародвани статии по образователни и педагогически проблеми, за методиката и организацията на учебното дело, за религията, морала и жените. В списанието се разглеждат проблеми от различни области на познанието и са поместени очерци за Сократ, Б. Франклин, Ян Коменски, Й. Песталоци, Й. Щросмайер. На списанието сътрудничат Ц. Гинчев, Д. Войников, Кр. Пишурка и др. Спомоществуватели са родолюбиви българи като М. Бенли, Ив. Стоянов, Кр. Георгиев, П. Рашев. Спира да излиза през 1876 г. поради събитията около Априлското въстание. \r\n \r\n На тази дата са родени: \r\n \r\n1965 г. \r\nРоден е княз Кубрат Панагюрски, херцог Саксонски (Сакс-Кобург-Гота - син на българския цар Симеон II. Завършва медицина в университета “Навара” в Памплона (1990 г.); работи като стажант в болницата “Пуерта де Йеро”. Продължава кариерата си като хирург по вътрешни болести в частна клиника. Влага капитали в развитието на спец. “Колопроктология” (свързана с болестите на стомаха, дебелото и правото черво). През 1999 г. посещава в България и участва в здравната реформа. Женен за Карла-Мария Ройо Вилянова-и-Урестарасу (2 юли 1993 г.), от която има 2 деца - Мирко и Лукас. \r\n \r\n1939 г. \r\nРоден е Божидар Василев Данев – български инженер икономист. Завършва ВМЕИ, София (1965 г.); специализира в Германия (1978-1980 г.). Старши научен сътрудник и доктор на техническите науки от 1973 г.; научен сътрудник е в Института по кибернетика към Българската академия на науките (1965-1978 г.). В периода 1980-1987 г. е ръководител на Центъра за икономически анализи към Българската индустриално стопанска организация. Заместник-председател е на Централния кооперативен съюз (ЦКС) от 1987 г. до 1989 г.; заместник-председател е на Българската стопанска камара от 1989 г. до 1993 г.От 1993 г. Божидар Данев е председател на Българската стопанска камара. \r\n \r\n1921 г. \r\nРоден е Мориц Йомтов - български белетрист и сценарист. Работи в областта на детското и комедийно-сатиричното кино, един от братята Мормареви. Съавтор на сценариите на: \"Старинната монета\" (1965 г.), \"Таралежите се раждат без бодли\" (1971 г.), \"С деца на море\" (1972 г.), \"Сиромашко лято\" (1973 г.), \"Изпити по никое време\" (1974 г.), \"Два диоптъра далекогледство\" (1975 г.), \"Задача с много неизвестни\" (тв, 1977 г.), \"Войната на таралежите\" (тв, 1979 г.), \"Двойникът\" (1980 г.), \"Хайде, дядовци!\" (тв, 1981 г.), \"Васко да Гама от село Рупча\" (тв, 1986 г.), \"Мъже без мустаци\" (тв, 1989 г.). \r\n \r\n1912 г. \r\nРоден е Боян Милачков Балабанов (псевд. Балбо Итало) - български писател, поет и драматург. Завършва право в Софийски университет “Св. Климент Охридски” (1943 г.) и дипломация в Свободния университет. След 9 септември 1944 г. е член на редколегията на в-к \"Литературен фронт\" (1959-1966 г.), съветник по културните въпроси в Министерството на външните работи и посолството на България в Париж (1969-1973 г.). Съчинения: \"Бащина земя\" (1942 г.), \"Чудната приказка\" (1946 г.), \"Инженер Райдовски\" (пиеса, 1952 г.), \"Директорът\" (комедия, 1955 г.), \"Пътища\" (пиеса, 1965 г.), \"Птиците летят по две\" (пиеса, 1969 г.) и др. Умира на 29 август 1994 г. в София. \r\n \r\n1895 г. \r\nРоден е Кирил Преславски (Кирил Хенрих Франсоа Луиза Антоан Карл Филип, княз Преславски) - български княз, втори син на цар Фердинанд I Сакс-Кобургготски, по-малък брат на цар Борис III. Наследник на престола от 3 октомври 1918 г. до 16 юни 1937 г. Завършва Военното училище в София и участва като офицер в Балканската (1912-1913 г.) и в Първата световна война (1915-1918 г.); ген.-лейтенант (1938 г.), инспектор на пехотата (1935 г.). След абдикацията на цар Фердинанд I заминава с него в Германия и завършва агрономство в гр. Хале. Завръща се в България през 1926 г. и служи като офицер от българската армия. На 9 септември 1943 г. ХХV ОНС го избира за регент на България (заедно с Б. Филов и ген. Н. Михов, до 8 септември 1944 г.). Осъден на смърт от I върховен състав на т. нар. Народен съд и разстрелян в района на Софийски централни гробища. Присъдата му е отменена през 1996 г. Кирил Преславски умира на 1 февруари 1945 г. в София. \r\n \r\n На тази дата умират: \r\n \r\n2000 г. \r\nУмира д-р Петър Дертлиев – политически деец, един от създателите на СДС и на конституцията на Република България; лекар, рентгенолог. Роден е на 7 април 1916 г. в с. Писарово, Плевенско. Завършва медицина. Арестуван е многократно като организатор на социалистически стачки (1934-1940 г.). Избран е за народен представител на БРСДП (о) във Великото народно събрание (1946 г.). През 1948 г. е осъден на 10 години затвор заради убежденията си. След 10 ноември 1989 г. се включва активно в обществено-политическия живот на страната. Един от инициаторите е за възстановяване на Българската социалдемократическа партия и включването й в СДС. Лидер е на БСДП след възстановяването й. Депутат е в VII Велико народно събрание, избран от квотата на СДС. През 1990 г. е кандидат за президент на България. \r\n \r\n1951 г. \r\nУмира Борис Авксентиев Борозанов - български актьор и режисьор. Роден е на 8 октомври 1897 г. в Кратово. През 1920-1951 г. работи в Народния театър в гр. София. Дебютира с \"Те победиха\" (1940 г.), отразяващ воинската храброст по време на Първата световна война. През 1941 г. снима шпионската драма \"Български орли\", както и апологията на превъоръжената ни армия \"Стойне и костенурка\". През 1943 г. поставя \"Сватба\"; през 1917 г. е асистент-режисьор в \"Българо-унгарска рапсодия\" (1944 г.) на Фридеш Бан. Заснема първия игрален филм на следдеветосептемврийска България - \"Калин Орела\" (1950 г.), в който в патетичен план пресъздава идеализирания образ на възрожденския герой Калин Виденов, разочарован от следосвобожденската действителност у нас и търсещ разтуха в току-що появилите се социалистически идеи. Режисьор е на \"Цар Борис III Обединител\" (1943 г. - съвместно с Борис Грежов). Борис Борозанов умира при снимките на филма \"Данка\" (довършен от Иван Фичев). \r\n \r\n1932 г. \r\nУмира Дончо Хаджисимеонов Палавеев - български индустриалец. Роден е през 1845 г. в Копривщица. Основава фабрика за тютюневи изделия в Пловдив (1903 г.), участва в създаването на тютюнофабрикантското дружество \"Св. Никола\" (1905 г.) и на \"Съединени тютюневи фабрики - Картел\" АД (1910 г.). През 20-те години на XX век е едър акционер и член на управителните съвети на акционерните дружества \"Асеновец\" (фабрика за бира в Сливен), \"Спирт\" (фабрика за спирт в Пловдив), \"Конен спорт\" (за експлоатация на хиподрума в София). През 1929-1931 г. претърпява големи загуби в износа на тютюни. \r\n \r\n1923 г. \r\nУмира Георги Евстатиев (Г. Е. Иванов) - български художник. Роден е на 15 април 1875 г. в Стара Загора. Учи живопис в академиите във Флоренция (1891-1894 г.), Рим (1894-1898 г.), специализира в Париж, Лондон, Мюнхен. Работи като военен художник от 1919 г. Георги Евстатиев е автор на битови композиции и пейзажи, портрети. Негови картини са: 3 портрета на Иван Вазов (1916 г., 1919 г., 1921 г.), \"Портрет на Султана Петрова\" (1912 г.), \"Сине мой\" (ок. 1914 г.), \"Стадо кози\" (1918 г.) и др. \r\n \r\n1922 г. \r\nУмира Любомир Весов - активен деец на ВМРО, поет, окръжен воевода на Западна Македония след Първата световна война. Роден е през 1892 г. във Велес. Самоубива се, когато е обкръжен от сръбската жандармерия при с. Острилци, Крушевско. Автор е на стихосбирката \"Желание\". \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.05", "title": "Денят 5 ноември в българската история"}
{"url": "http://www.focus-news.net/news/2019/11/05/2716412/vitsepremierat-ekaterina-zaharieva-shte-prieme-ministara-na-vanshnite-raboti-na-cheshkata-republika-tomash-petrichek.html", "text": "Вицепремиерът и министър на външните работи Екатерина Захариева ще приеме министъра на външните работи на Чешката Република Томаш Петричек в Министерството на външните работи. Това съобщиха от пресцентъра на  МВнР . Това е първо посещение на министър Петричек в България.  \r\nЕкатерина Захариева и Томаш Петричек ще имат разговор на четири очи в 11:50 ч., а в 12:20 ч. ще започне пленарна среща между двете делегации. В 13:10 ч. министрите ще направят изявление пред медиите.", "date": "2019.11.05", "title": "Вицепремиерът Екатерина Захариева ще приеме министъра на външните работи на Чешката Република Томаш Петричек"}
{"url": "http://www.focus-news.net/news/2019/11/05/2716418/sofiyska-voda-vremenno-shte-prekasne-vodosnabdyavaneto-v-chast-ot-zhk-banishora.html", "text": "„Софийска вода” временно ще прекъсне водоснабдяването в част от жк. „Банишора“. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Беласица“ в жк. „Банишора“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Струга“, ул. „Странджа“, ул. „Опълченска“, бул. „Княгиня Мария Луиза“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Опълченска“ до бл. 54.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.11.05", "title": "„Софийска вода” временно ще прекъсне водоснабдяването в част от жк. „Банишора“"}
{"url": "http://www.focus-news.net/news/2019/11/05/2716417/politimi-paunova-bami-balgariya-zaema-9-to-myasto-po-stoynost-na-proizvedena-produktsiya-v-tsvetnata-metalurgiya-v-es.html", "text": "България заема 9-то място по стойност на произведена продукция в цветната металургия от 28-те страни членки на ЕС. Това каза за сутрешния блок  „Добро утро, България“  на  Радио „Фокус“  изпълнителният директор на Българската асоциация на металургичната индустрия /БАМИ/ Политими Паунова по повод деня на металурга, който отбелязваме днес. Металургичната индустрия е един от основните сектори на икономиката и се развива успешно, а държавата ни е конкурентноспособна на останалите страни в ЕС. Само за 2018 г. износът в този сектор е на стойност близо 7,8 млрд. лв., което е 14% от стоковия износ на страната ни, уточни тя. “Това се дължи на големите инвестиции на предприятията, които бяха успешно приватизирани и през годините доказаха жизнеспособност и конкурентоспособност. Всички предприятия, които днес работят на територията на България в сектор Металургия имат добри показатели, устойчиво развитие и няма фактори, които да повлияят в близко време този позитивен тренд да бъде нарушен“, коментира Политими Паунова. Тя каза още, че предприятията от цветната металургия вече са инвестирали в продукти за автомобилостроенето. По-думите й с навлизането на електромобилите алуминият ще разширява своята употреба. Най-голям износ, равняващ се на около 50 – 60%, България има за европейските страни и главно за Германия, каза още Политими Паунова, като допълни, че българската металургия търси и нови пазари в Близкия изток.  \r\nВеселка ИВАНОВА", "date": "2019.11.05", "title": "Политими Паунова, БАМИ: България заема 9-то място по стойност на произведена продукция в цветната металургия в ЕС"}
{"url": "http://www.focus-news.net/news/2019/11/05/2716414/v-tsentralata-na-bchk-shte-se-provede-konferentsiya-na-tema-inovativni-resheniya-v-grizhite-za-vazrastni-hora.html", "text": "Използването на съвременните информационни и комуникационни технологии в сферата на здравеопазването и социалните услуги за възрастни хора, опитът на Норвегия и възможностите за въвеждане на услугите телеасистенция/телекеър в България ще бъдат представени по време на Национална конференция „Иновативни решения в грижите за възрастни хора”. Това съобщиха от пресцентъра на  БЧК . Събитието ще се проведе от 9.30 часа на 5 ноември 2019 г. в зала „Музейна” на централата на Българския червен кръст. \r\nПроектът „Иновативни модели за грижи в общността за хора с хронични заболявания и трайни увреждания“ се осъществява в рамките на Програма „Местно развитие, намаляване на бедността и подобрено включване на уязвимите групи” с подкрепата на Финансовия механизъм на Европейското икономическо пространство 2014-2021 и е на обща стойност 3 333 333 евро. \r\nКонференцията ще бъде открита от акад. Христо Григоров – председател на БЧК, Зорница Русинова – зам.-министър на труда и социалната политика, Цветана Герджикова – ръководител на програмния оператор към МОН, и Грете Одегард – Първи секретар в Посолството на Норвегия за Румъния и България. \r\nВ програмата на конференцията с презентации ще участват: ръководителят на проекта и зам.-генерален директор на БЧК д-р Надежда Тодоровска, националният консултант по кардиология проф. д-р Иво Петров, представители на АСП, АЗ, НАПОО, НЗОК, БЛС, БАПЗГ, СЗО-България, Световна банка, на целевите общини, Национална пациентска организация, Каритас-България, Норвежка асоциация на местните и регионални власти, Западен университет по приложни науки-Берген, представители на общини от западната част на Норвегия и др.", "date": "2019.11.05", "title": "В централата на БЧК ще се проведе конференция на тема „Иновативни решения в грижите за възрастни хора”"}
{"url": "http://www.focus-news.net/news/2019/11/05/2716424/28-godishen-mazh-ot-tsarevo-e-zadarzhan-pri-shofirane-sled-upotreba-na-alkohol.html", "text": "28 годишен мъж от Царево е задържан при шофиране след употреба на алкохол. Това съобщиха от  ОДМВ - Бургас . На 4 ноември около 08.20 часа в района на бензиностанция край Царево е забелязан лек автомобил \"Фолксваген Поло\", с бургаска регистрация, криволичещ по пътя между осовата линия и банкета. Към водача на автомобила е подаден сигнал със стоп-палка, но същият не се подчинил и продължил да се движи в посока Царево. Автомобилът е спрян в Царево, на отбивката на бензиностанция. Констатирано е, че 28 годишния водач, шофирал след употреба на алкохол с концентрация - 3.04 промила. Отказал е даде кръв за химичен анализ, като е задържан за срок от 24 часа. По случая е образувано бързо полицейско производство.", "date": "2019.11.05", "title": "28 годишен мъж от Царево е задържан при шофиране след употреба на алкохол"}
{"url": "http://www.focus-news.net/news/2019/11/05/2716423/ministar-predsedatelyat-boyko-borisov-shte-uchastva-v-sreshtata-na-visoko-ravnishte-na-grupata-priyateli-na-koheziyata-v-praga.html", "text": "Министър-председателят Бойко Борисов ще участва в Срещата на високо равнище на групата „Приятели на кохезията“ в Прага. Това съобщиха от  правителствена информационна служба . В рамките на форума ще се състои дискусия по Многогодишната финансова рамка за периода 2021-2027 г. и ще бъде приета декларация с фокус върху Кохезионната политика.  \r\nСрещата на високо равнище се организира в рамките на Чешкото председателство на държавите от Вишеградската четворка. Форумът се разглежда като продължение на Срещата на високо равнище в същия формат, състояла се на 28 ноември 2018 г. в Братислава по време на Словашкото председателство на държавите от Вишеградската четворка. Тогава лидерите от групата очертаха значението за отделяне на достатъчно ресурси за Кохезионната политика, за Общата селскостопанска политика, както и за новите предизвикателства като сигурност и отбрана, борба с тероризма, климатичните промени, устойчив транспорт, развойна дейност, иновации и други. \r\nГрупата „Приятели на кохезията“ се формира от 17 държави членки на ЕС и това са: Чехия, Словакия, Унгария, Полша, Литва, Латвия, Естония, България, Румъния, Гърция, Словения, Хърватия, Португалия, Испания, Кипър, Малта и Италия. Всички те застъпват становището, че Кохезионната политика има централна роля и важност в бюджета на ЕС, изглажда неравенствата между различните региони в Общността, придава добавена стойността на Евросъюза като цяло, а това е от полза за всички негови граждани. \r\nНа форума в Прага българският премиер Бойко Борисов ще бъде придружаван от министъра на финансите Владислав Горанов.", "date": "2019.11.05", "title": "Министър-председателят Бойко Борисов ще участва в Срещата на високо равнище на групата „Приятели на кохезията“ в Прага"}
{"url": "http://www.focus-news.net/news/2019/11/05/2716426/abv-mladezhi-v-havana-kuba-e-pravilnoto-myasto-da-napravim-obraten-zavoy-i-da-poemem-po-patya-na-razuma.html", "text": "Лидерът на АБВ-Младежи Пламена Заячка изнесе доклад пред делегатите на международен форум в Хавана, посветен на солидарност с Куба. В панел \"Младежта: стратегии и приемственост в борбите\" тя заяви, че най-важната битка за младите хора е да осигурят своето бъдеще, а това може да стане само като се продължи борбата за мир. Куба е правилното място да направим обратен завой и да поемем по пътя на решаването на международните проблеми чрез диалог, базиран на взаимно уважение и равенство. Ситуацията в света е изключително опасна, цялата система на международни отношения е подкопана - развалят се договори, нарушава се международното право, налагат се едностранни санкции. Днес, 57 години след Кубинската ракетна криза, сме по-близо до ядрена война. \r\nЗам.-председателят на ПП АБВ Любомира Ганчева припомни на участниците във форума, че младите хора винаги са били движеща сила в борбите за свобода, те не са не проблема, а решението. По думите й в днешно време основната борба, която следва да водят, е за свобода, справедливост и мир. Ганчева изрази увереност, че със своята енергия и чувство за справедливост младите хора от цял свят ще обединят усилията си и ще постигнат резултат не в близко бъдеще, а още утре.", "date": "2019.11.05", "title": "АБВ-Младежи в Хавана: Куба е правилното място да направим обратен завой и да поемем по пътя на разума"}
{"url": "http://www.focus-news.net/news/2019/11/05/2716415/vladimir-putin-orban-ne-e-obiknoven-lider-toy-se-otlichava-v-evropa.html", "text": "Руският президент симпатизира силно на Виктор Орбан. Според Владимир Путин унгарският премиер е мъдър, прагматичен и опитен лидер, способен да взима независими решения. Това заяви говорителят на Кремъл Дмитрий Песков в интервю пред руска телевизия, предава електронното издание  Hungary Today . \r\n„Орбан не е обикновен лидер, той се отличава сред европейските си колеги“, добави още говорителят на руския лидер. \r\nОт името на Путин, Песков също така определи като примерен начинът, по който Орбан води енергийните отношения с Русия. \r\nРусия и Унгария имат значително количество икономически отношения - Унгария задоволява повече от половината от своите нужди от нефт и газ чрез доставката на руски енергийни ресурси, заяви говорителят на Путин. \r\n„Междувременно Унгария не говори за зависимост или, че Русия използва енергийните си ресурси като политическо оръжие. Унгарците купуват прагматично и вече са попълнили всички свои подземни хранилища за газ“, каза Песков. \r\nРуският президент и унгарският премиер се срещнаха в Будапеща миналата седмица, когато унгарски и руски служители подписаха няколко важни споразумения в областта на икономиката, социалната сигурност и спорта. \r\n \r\nПревод и редакция:", "date": "2019.11.05", "title": "Владимир Путин: Орбан не е обикновен лидер, той се отличава в Европа"}
{"url": "http://www.focus-news.net/news/2019/11/05/2716427/ot-chernoochene-kam-kardzhali-e-ogranicheno-dvizhenieto-na-mps-nad-15-t-po-glaven-pat-i-5-ruse-st-zagora-dimitrovgrad-haskovo-chernoochene-kardzhali.html", "text": "По главен път I-5 Русе - Ст. Загора – Димитровград - Хасково - Черноочене - Кърджали само в посока от Черноочене към Кърджали е ограничено за движение на МПС над 15 т. Това съобщиха за  Радио Фокус  от ОПУ-Кърджали. В срок до 31.12.2019 г. е валидна забраната, като обходните маршрути са по следните направления: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали.По третокласен път ІІІ-5009 Зорница – Бели пласт – Стремци– Кърджали преминаването е ограничено за МПС над 12 т., като обходите маршрути са по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до 31.12.2019 г.  По път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС, поради закрит ж.п. прелез. Обходният маршрут е от град Любимец към с. Сива река – с. Малко градище – гр. Ивайловград, в срок до 31.12.2019 г. \r\nДарина ДЕЕНИЧИНА", "date": "2019.11.05", "title": "От Черноочене към Кърджали е ограничено движението на МПС над 15 т по главен път I-5 Русе - Ст. Загора – Димитровград - Хасково - Черноочене - Кърджали"}
{"url": "http://www.focus-news.net/news/2019/11/05/2716429/novoizbraniyat-obshtinski-savet-v-kazanlak-shte-provede-parvoto-si-zasedanie.html", "text": "Новоизбраният Общински съвет ще проведе първото си заседание днес от 10 часа, в зала „ Инфра“, предаде кореспондент на  Радио \"Фокус\" . Заседанието е свикано със заповед на Областния управител на Стара Загора. На тази първа сесия новоизбраните общински съветници, кмет на общината и кметове на кметства ще положат клетва и ще им бъдат връчени удостоверения. Ще се проведе и процедура за избор на председател на Общински съвет – Казанлък, мандат 2019 – 2023 г. 37 са избраните на 27 октомври общински съветници на Местни избори ‘2019: 13 са съветниците на ПП ГЕРБ, 9 на „БСП за България”, 8 – на Местна коалиция „Алтернативата на гражданите”, 6 – ДПС, 1 - ПП „ВМРО – Българско национално движение”. \r\nНа първи тур бяха избрани и кметът на община Казанлък – Галина Стоянова от ПП ГЕРБ, и кметове на девет населени места в община Казанлък. Кметовете на седем населени места бяха избрани на втори тур. В три от селата ще бъдат назначени кметски наместници. \r\nСлавяна ГАЙДАРОВА", "date": "2019.11.05", "title": "Новоизбраният Общински съвет в Казанлък ще проведе първото си заседание"}
{"url": "http://www.focus-news.net/news/2019/11/05/2716422/ria-novosti-ukrayna-obyavi-gotovnost-da-spre-tranzita-na-ruski-gaz.html", "text": "Украйна е готова да спре транзита на газ от Русия. Това заяви министърът на енергетиката на страната Алексей Оржел в програмата „Свобода слова“ на ICTV, предава  РИА Новости . \r\nТой поясни, че в украинските хранилища има „рекордно“ количество синьо гориво, което ще позволи на Киев да премине отоплителния сезон „въобще без транспортиране или доставки“. \r\nПри това министърът отбеляза, че Украйна „не изключва приоритетността“ на подписването на нов договор за транзит. \r\n \r\nПревод и редакция:", "date": "2019.11.05", "title": "РИА Новости: Украйна обяви готовност да спре транзита на руски газ"}
{"url": "http://www.focus-news.net/news/2019/11/05/2716428/pregled-na-osnovnite-temi-v-dobrudzhanskiya-pechat.html", "text": "На първа страница вестник  „Нова добруджанска трибуна“  помества кой кмет на община с колко е спечелил балотажите в Добричка област. Представени са резултатите от втори тур на местните избори в Община Тервел както и първите изявления на спечелилите кметове на общини - Йордан Йорданов в Добрич, Соня Георгиева в община Добричка и Симеон Симеонов в Тервел. Представен е и пълен списък на новоизбраните кметове на села на втори тур в Добричка област. „Обичам те мило родино!“, така е озаглавен материал, който разказва за пенсионерските клубове „Добруджански глас“ в Добрич и село Стефаново, които са посетили Тракия и Родопите в края на миналия месец. Там те са имали възможност да разгледат Златоград, Димитровград, действащата църква „Свети Йоан предтеча“ с манастирска част и други интересни забележителности.“Духовият оркестър на Добрич е носител на специалната награда на Съюза на северно македонските музикални артисти“, съобщава изданието. Наградата е връчена на 23-та тържествена церемония „Кристална лира“. Традиционно в Деня на будителите Съюзът на българските музикални и танцови дейци отличава върховите постижения в областта на музиката и танца за изминалия творчески сезон. „Пепсито в нова роля - на пиле въртиопашка“, съобщава на първа страница вестник  „Добруджанска трибуна“ . Екс-председателят на Общински съвет – Каварна, който пуска сигнали и свидетелства против кмета Нина Ставрева и местния дерибей Валентин Николов – Цуци, като кандидат-кмет на НФСБ, с междувременно свалено политическо доверие, вече е в пълна симбиоза с тези, срещу чиито действия се е борел до вчера, коментира вестникът.  „Красимир Кръстев, кандидат на НФСБ за кмет на Каварна, който е сигнализирал компетентните органи и е свидетел за действия на екс-кмета Нина Ставрева в полза на местния дерибей Валентин Николов – Цуци, изведнъж се е впил в хората, срещу които до вчера се е борил с всички позволени от закона средства“, съобщава изданието.  „Йордан Йорданов спечели втория си кметски мандат“, съобщава вестникът. Това сочат окончателните резултати за Община Добрич след проведения балотаж на трети ноември. За Йордан Йорданов са гласували 18 898 души, а за опонента му Надежда Петкова – 9 079. В рубриката „Новини“ – „Областният управител свиква първите заседания на новоизбраните общински съвети“. Най-възрастните нови съветници ще открият тържествените сесии. На тях ще бъдат избрани и председателите на съответните общински съвети. „Добрич посреща първото издание на Social dance festival Bulgaria 2019“, съобщава вестникът. Десислава Тодорова е основател на Салса клуб Десита, в който се тренират латино танци, социални, салса, танго и други. Клубът съществува повече от 11 години като първоначална е бил учреден в Балчик, но близо седем години е в Добрич.", "date": "2019.11.05", "title": "Преглед на основните теми в добруджанския печат"}
{"url": "http://www.focus-news.net/news/2019/11/05/2716433/novi-sireni-za-opovestyavane-shte-badat-testvani-v-burgas.html", "text": "Нова локална система за оповестяване ще бъде включена към Националната система за ранно предупреждение на населението и ще бъде изпробвана от 13.00 до 13.30 часа. Това съобщиха от пресцентъра на  Община Бургас . Локалната автоматизирана система за оповестяване (ЛСО) се реализира по проект на \"БМФ Порт Бургас\" ЕАД, а етапите на инвестиционното проектиране и изграждане на новата система на \"БМФ Порт Бургас\" са съгласувани с МВР. \r\nПредупреждават се всички жители и гости на Бургас да не изпадат в паника, тъй като това ще бъдат само функционални изпитания за интеграцията на локалната система на \"БМФ Порт Бургас\" ЕАД.", "date": "2019.11.05", "title": "Нови сирени за оповестяване ще бъдат тествани в Бургас"}
{"url": "http://www.focus-news.net/news/2019/11/05/2716430/vremenno-dvizhenieto-pri-km-21-na-am-hemus-v-posoka-sofiya-se-osashtestvyava-v-skorostnata-lenta.html", "text": "Временно движението при км 21 на АМ „Хемус“ в посока София се осъществява в скоростната лента поради обърнат ТИР. Това съобщиха от пресцентъра на  Агенция \"Пътна инфраструктура\" . Трафикът в района се регулира от \"Пътна полиция\".", "date": "2019.11.05", "title": "Временно движението при км 21 на АМ „Хемус“ в посока София се осъществява в скоростната лента"}
{"url": "http://www.focus-news.net/news/2019/11/05/2716431/dvizhenieto-v-uchastaka-slanchev-bryag-burgas-pri-obhoda-na-pomorie-ot-km-222-do-km-225-tryabva-da-se-osashtestvyava-s-povisheno-vnimanie-poradi-izgrazhdane-na-vtoro-patno-platno.html", "text": "Сухи и проходими са пътните настилки в област Бургас. Това съобщиха за  Радио \"Фокус\" - Бургас  от Областно пътно управление. Няма затворени пътни участъци. „Айтоски“ и „Ришки“ проходи са отворени за всички моторни превозни средства, „Дюлински“ е забранен за тези над 3.5 тона, а „Приморски“ - забранен за тежкотоварните автомобили над 12 тона. До 1 юли 2020 г. движението в участъка Слънчев бряг – Бургас при обхода на гр. Поморие от км 222+849 до км 225+522 трябва да се осъществява с повишено внимание поради изграждане на второ пътно платно. Движението на моторните превозни средства се организира в двете новоизградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци.  \r\nИнтензивен е трафикът по основните направления в областта, както и по входно-изходните пътни артерии на град Бургас. Струпване на автомобили се наблюдава в района на пътен възел \"Юг\", по бул. \"Янко Комитов\", както и по някои участъци на бул. \"Тодор Александров\" в посока центъра на града. Натоварено е движението и по бул. \"Стефан Стамболов\" в района на бургаската болница, както и по някои участъци от бул. \"24-ти Черноморски пехотен полк\". В централната градска част засилен трафик се наблюдава в района на жп гарата, около Новата поща, както и в района на кръстовището с кръгово движение \"Трапезица\".  \r\nМария ПОПЧЕВА", "date": "2019.11.05", "title": "Движението в участъка Слънчев бряг – Бургас при обхода на Поморие от км 222 до км 225 трябва да се осъществява с повишено внимание поради изграждане на второ пътно платно"}
{"url": "http://www.focus-news.net/news/2019/11/05/2716432/v-dobrichka-oblast-e-ogranicheno-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище, предаде кореспондентът на  Радио „Фокус” – Варна . Движението на автомобили  по тази отсечка се осъществява с повишено внимание. Участъкът е сигнализиран с пътни знаци. Няма въведени промени в движението на автомобили в областта по републиканската пътна мрежа. Продължава ремонтът на асфалтова настилка по част от пътя Кочмар – Тервел в Добричка област. Предвидено е дейностите да приключат до 30 ноември. В Добрич времето слънчево и ясно, духа силен вятър, пътните настилки са сухи, температурата на въздуха е около 13 градуса.   \r\nЖулиета НИКОЛОВА", "date": "2019.11.05", "title": "В Добричка област е ограничено движението на МПС над 10 тона по път I- 9 в участъка от село Кранево в посока Варна"}
{"url": "http://www.focus-news.net/news/2019/11/05/2716437/akatist-na-sv-bogoroditsa-vsetsaritsa-shte-bade-otsluzhen-v-sofiyskiya-hram-vazdvizhenie-na-chestniya-i-zhivotvoryasht-krast-gospoden.html", "text": "Вечерня с Акатист на  св. Богородица - Всецарица ще бъде отслужен в софийския храм „Въздвижение на Честния и Животворящ Кръст Господен”, кв. \"Лозенец\", в столицата, предаде репортер на Агенция \"Фокус\". Това ще стане пред копието на чудотворната икона св. Богородица Всецарица от Ватопедския манастир на Света Гора, Атон, която притежава храма. Вечерното богослужение е с начален час 17.00 часа.  \r\nНикола ПЕТКОВ", "date": "2019.11.05", "title": "Акатист на св. Богородица - Всецарица ще бъде отслужен в софийския храм „Въздвижение на Честния и Животворящ Кръст Господен”"}
{"url": "http://www.focus-news.net/news/2019/11/05/2716438/korneliya-ninova-bsp-postignahme-dobri-rezultati-na-mestnite-izbori.html", "text": "Добри конкретни програми за всяка община, силни кандидати. Много енергична, динамична кампания с хиляди срещи. Добър резултат. Това каза лидерът на БСП Корнелия Нинова в интервю за предаването \"Тази сутрин\" по  бТВ . \"4 области, петата Шумен на кантар със 77 гласа по-малко за нас, при около 400 невалидни бюлетини. Там ще искаме допълнително броене на гласовете. Верочтно може да е и петата област за нас:, добави Нинова. Тя коментира и обвиненията за купуване на гласове по време на изборите. \"Вероятно с натрупването на няколко избори с такива проблеми вече се натрупа се натрупа критчина маса, това може би е едната причина. Другата е, че този път беше много крайно, много агресивно, много агрегатно, много открито, без притеснения, че това е престъпление. За това и хората и вие журналистите показахте много случаи на купен вот, корпоративен, ромските махали\", обясни още лидерът на БСП. \"Събирането на доказателства не е работа на партиите, това е работа на органите, на МВР и прокуратурите. Нашата работа е да даваме сигналите. А те да проверяват, да събират доказателства и да осъждат евентуално извършителите. Било работа на всички партии. За да купуваш гласове трябва да имаш ресурс, той е в управляващата партия. Бизнесът, който се включи активно в тези избори на страната на управляващите го прави, защото е зависим. Защото обществените поръчки зависят от властта. Ние се изправихме с 1 лв. субсидия срещу милионите на властта и бизнеса. С 1 лв. субсия да обвиняваш БСП, че купува гласове е просто е не несериозно, това е. С 1 лв. субсия да поддържаш цялата партия и да правиш и такива хубави избори, ние направихме красива кампания и да те обвинят, че купуваш гласове подигравка е\", посочи още Корнелия Нинова.", "date": "2019.11.05", "title": "Корнелия Нинова, БСП: Постигнахме добри резултати на местните избори"}
{"url": "http://www.focus-news.net/news/2019/11/05/2716420/denyat-5-noemvri-v-svetovnata-istoriya.html", "text": "На тази дата през 1968 г. Ричард Никсън побеждава на президентските избори в САЩ.  \r\nПодтикван от католическата партия в Англия, Гай Фокс през 1605 г. прави неуспешен опит за атентат в Камарата на лордовете с цел на убие крал Джеймс І ­ символ на протестантското управление в страната. Самият Гай Фокс е заловен и осъден на смърт. \r\nПрез 1914 г. - остров Кипър е анексиран от Англия. До 1878 г. островът е част от Османската империя. През 1878 г. той е преотстъпен на Англия като гаранция срещу заплаха от страна на Русия дотогава докато съществува такава заплаха. От 1878 до 1914 г. Кипър е под английско управление, но след това е присъединен към Британската империя. Същия ден Великобритания, Франция и Русия обявяват война на Турция в хода на Първата световна война. Причината е помощта, която Турция оказва на Германия срещу Русия по море. \r\nПрез 1916 г. Германия и Австро-Унгария провъзгласяват създаването на независима Полска държава. \r\nГенерал Дуайт Айзенхауер печели президентските избори в САЩ с рекорден брой гласове (1952-а). \r\nНавършват се 66 години от основаването на ТАНЮГ (Телеграфна агенция Нова Югославия) на освободената от партизаните територията на гр. Яйце. От 1944 г. седалището й е в Белград. От юни 2006 г. носи името Сръбска телеграфна агенция \"ТАНЮГ\" /1943/. \r\n \r\n2017 г. \r\nПоне 27 души са загинали, след като мъж откривa безразборна стрелба по време на неделната служба в църква в американския щат Тексас. Атаката се е случила в Първа баптистка църква в градчето Сътърланд спрингс, което се намира на 65 км от Сан Антонио. \r\n \r\n2017 г. \r\nНай-малко шестима са загинали при двоен самоубийствен атентат в центъра на Киркук - иракски град, който федералните сили си възвръщат от кюрдите три седмици преди атентата.  \r\n \r\n2017 г. \r\nРуската полиция задържа над 260 активисти, събрали се на манежния площад в центъра на Москва за участие в неразрешен протест срещу президента Владимир Путин. \r\n \r\n2016 г. \r\nДесетки хиляди протестират в столицата на Южна Корея, Сеул. Протестиращите призовават за оставката на президента Парк Дюнюн заради връзките й с Чой Сун-Сил(приятелка на Парк Дюнюн), която е обвинена в злоупотреба с президентската власт. \r\n \r\n2014 г. \r\nУбийството на деца при обстрел на училище в Донецк предизвиква остра реакция в цял свят. \r\n \r\n2013 г. \r\nОт космодрум „Шрихарикот” Индия изстрелва ракета със сонда към Марс. \r\n \r\nИндия изстрелва към Марс своята първа космическа сонда Mangalyaan. \r\n \r\n2012 г. \r\nНовото правителство на Нидерландия начело с министър-председателя Марк Рюте полага клетва пред кралицата на Нидерландия Беатрикс Нидерландска. \r\n \r\n2011 г. \r\nГеоргиос Папандреу-младши получава вот на доверие в гръцкия парламент. \r\n \r\n2007 г. \r\nАнди Рубин от Google представя официално пред света новата мобилна операционна система Android. \r\n \r\n2006 г. \r\nВърховният иракски наказателен трибунал признава Садам Хюсеин за виновен в извършването на престъпления срещу човечеството за нареждането на убийството на 148 шиити през 1982 в град Дуджейл. Осъден е на смърт чрез обесване. \r\n \r\n1996 г. \r\nРуският президент Борис Елцин претърпява 7-часова сърдечна операция. \r\nБорис Николаевич Елцин е руски политик. Роден е на 1 февруари 1931 г. в Бутке, близо до Свердловск (днес Екатерининбург). Завършва Уралския политехнически институт като инженер-конструктор (1955 г.). Заема длъжностите инженер и началник на Южгорстрой (1955-1963 г.); началник на строителния отдел на Свердловския областен комитет на КПСС (1966-1976 г.). Член е на КПСС (от 1961 г.), от 1968 г. е първи секретар на Свердловския обком на КПСС. От април 1985 г. завежда отдел в ЦК на КПСС. Член е на ЦК на КПСС (1981 г.); кандидат-член е на Политбюро на ЦК на КПСС (от 1986 г.). През 1978 г. става депутат във ВС на СССР. През февруари 1988 г. по предложение на Михаил Горбачов е изключен от Политбюро. През юни 1988 г. дава телевизионно интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\" и с което става най-популярният човек в страната. Осъществява частно посещение в САЩ (септември 1989 г.). Елцин е първият свободно избран президент на Русия (1991 г.; преизбран е през 1996 г. и заема поста до 2000 г.). През 1991 г. посещава САЩ като държавен глава. През 1991 г. и октомври 1993 г. с помощта на армията потушава опит за преврат. Създава Общността на независимите държави (ОНД). Провежда икономически реформи. Обявява КПСС извън закона (7 ноември 1991 г.). \r\nБорис Елцин умира на 23 април 2007 г. \r\n \r\n1995 г. \r\nБившият италиански министър-председател Джулио Андреоти е обвинен в съучастие в убийство. \r\nДжулио Андреоти е роден на 14 януари 1919 г. в Рим. Бил е седем пъти министър-председател на Италия. Обвинен е във връзки с мафията. Също така е външен министър на Италия между 1983 г. и 1989 г. Той присъства в парламента от 1946 г. През 1991 г. е назначен като пожизнен сенатор. \r\n \r\n1990 г. \r\nВ САЩ от арабски терорист е убит лидерът на израелските националисти - Меир Кахане. \r\nРавинът Меир Кахане е убит от ислямиста Ел Саид А. Носаир, чиито действия са оправдани от полицията под влиянието на \"предписани лекарства за лечение на депресия\". Равин Меир Каханэ е роден през 1932 г. в Ню Йорк. През 1968 г. организира “Лига за защита на евреите”, която си поставя за цел безопасността на американските евреи. През 1969 г. лигата започва открита безкомпромисна борба за освобождаване на съветските евреи. През 1971 г. Кахане се репатрира в Израел, като оглавява движението “Ках”. Веднага става обект на нападения особено от левите управляващи кръгове. Изпратен е в затвора, а след като излиза след изборите през 1984 г. става депутат. Меир Кахае се бори Израел да стане истинска еврейска държава, основаваща се на еврейските закони, без враждебното арабско население. \r\n \r\n1968 г. \r\nРичард Никсън побеждава на президентските избори в САЩ. \r\n \r\n1952 г. \r\nГенерал Дуайт Айзенхауер печели президентските избори в САЩ с рекорден брой гласове, спечелвани в президентски избори в САЩ. \r\nДуайт Дейвид Айзиенхауер е американски генерал и държавник; президент на САЩ (1953-1961 г.), армейски генерал (1944 г.). Роден е на 14 октомври 1890 г. в Денисън, щата Тексас. Завършва Военна академия в Уест Пойнт (1915 г.). Служи на различни места в САЩ и в чужбина; заема щабни длъжности (от 1922 г.). По време на II световна война (от 1942 г.) командва американските войски в Европа; върховен главнокомандващ е на съюзните експедиционни сили в Северна Африка и Средиземноморието и съюзническите експедиционни сили в Западна Европа (от декември 1943 г.). Командва операцията \"Оверлорд\" и окупационните сили на САЩ в Германия (1945 г.). Началник-щаб е на американската армия (от ноември 1945 г.). Върховен главнокомандващ е въоръжените сили на НАТО (1950-1952 г.). Умира на 25 март 1969 г. във Вашингтон. \r\n \r\n1945 г. \r\nКолумбия става член на ООН. \r\nЦионистката терористична организация Стерн Ганг убива в Кайро английския министър по делата за Близкия Изток - Лорд Мойн, като също започва серия бомбени атаки срещу британски инстанции. \r\nСтерн Ганг е ционистка групировка в Палестина, основана през 1940 г. от Абрахам Стерн. Следват бомбени атентати срещу британски представители в Палестина. В резултат британската полиция убива Стерн през 1942 г. Дейността на групировката се простира извън Палестина. \r\n \r\n1943 г. \r\nВ хода на Втората световна война, на територията на Ватикана са пуснати пет бомби. \r\n \r\n1940 г. \r\nФранклин Рузвелт е избран за трети мандат като президент на САЩ  \r\n \r\n1933 г. \r\nВ периода 5 - 11 ноември в Солун се провежда ІV Балканска конференция. Българската делегация под английски и френски натиск подписва условно проекта на Балканския пакт. \r\nБалканският пакт от 1934 г. (Балканско съглашение, Балканска антанта) е договор между Турция, Гърция, Румъния и Югославия, подписан на 9 февруари в Атина, с който се цели да се запази статуквото на Балканите, създадено след Първата световна война (1914–1918 г.). Пактът е сключен под егидата на Франция, която иска да намали влиянието на Италия и Германия в балканските страни. България не се присъединява към пакта, защото се стреми към ревизия на Ньойския мирен договор (1919 г.) Извън пакта под натиска на Италия остава и Албания. Първа стъпка към унищожаването на пакта е подписаният българо-югославски пакт (1937 г.). Балканският пакт окончателно престава да съществува след нахлуването на Германия в Югославия и Гърция през април 1941 г. \r\n \r\n1916 г. \r\nГермания и Австро-Унгария провъзгласяват създаването на независима Полска държава. През 1915 г. страната е окупирана от немски и австрийски войски, като дотогава е под руско управление. Начело на правителството става Съветът на държавата (от 15 октомври 1917 г.) и Регентският съвет (Кралска Регентска Рада на Полша). \r\n \r\n1914 г. \r\nОстров Кипър е анексиран от Англия. До 1878 г. островът е част от Турската империя. През 1878 г. той е преотстъпен на Англия като гаранция срещу заплаха от страна на Русия дотогава докато съществува такава заплаха. От 1878 до 1914 г. Кипър е под английско управление, но след това е присъединен към Британската империя. \r\n \r\nВеликобритания, Франция и Русия обявяват война на Турция в хода на Първата световна война. Причината е помощта, която Турция оказва на Германия срещу Русия по море. Турски военни кораби се включват в германски нападения върху руски пристанища на Черно море. През декември 1914 г. Турция нахлува в Кавказ, като завладява обширни територии. Руснаците, притиснати на запад от Германия, а на юг от турците, молят за помощ държавите от Антантата под формата на атака срещу Турция. \r\n \r\n1912 г. \r\nУдроу Уилсън е избран за двадесет и осми президент на САЩ. \r\n \r\n1904 г. \r\nРоден е Святослав Николаевич Рьорих, - руски и индийски живописец. Работи в Индия. Син е на Н. К. Рьорих. Следва архитектура - от 1919 г. - в Кралската академия за изкуства в Лондон, а след това - в Колумбийския и Харвардския университет в САЩ. През 1923 г. посещава за първи път Индия, а от 1936 г. живее там постоянно (щата Майсур). Продължава традициите от късното творчество на баща си, рисува портрети, символични и жанрови композиции и пейзажи (\"Хималаи. Залезът на слънцето\", 1937 г.; \"Портрет на бащата\", 1937 г.; \"Вечният живот\", 1954 г.; \"Моят дом\", 1971 г.; \"Моята прекрасна страна\", 1974 г. и др.). Почетен д-р на ВТУ (1980 г.). \r\n \r\n1895 г. \r\nАмериканецът Джордж Селдън регистрира първия в света патент за триколесни автомобили.  \r\n \r\n1630 г. \r\nС мирния договор в Мадрид завършва Англо-испанската война. Войната е предизвикана от конфликт между английски и испански колонизатори на Карибските острови. Английският капитан Хенри Пауъл взима роби от Гвиана, за да ги използва като работници на плантации с обещанието да ги върне на местния холандски губернатор – Адриан ван Гроневеген. След като не спазва обещанието си и не ги връща, испански войски, водени от Фабрике де Толедо нападат Сент Китс през 1629 г. В резултат са пленени английски кораби, като заедно с екипажите им са задържани в Испания за 5 години. Конфликтът е решен на следващата година, но Кромуел се възползва от положението и атакува испанските колонии в Западните Индии. \r\n \r\n1605 г. \r\nПодтикван от католическата партия в Англия Гай Фокс прави неуспешен опит за атентат в Камарата на лордовете с цел на убие крал Джеймс І ­ символ на протестантското управление в страната. Самият Гай Фокс е заловен и осъден на смърт. \r\n \r\n1310 г. \r\nУмира Казимир III Велики - полски крал (от 1333 г.), последният от династията Пясти. Роден е на 30 април 1310 г. Издава Вислицко-Петроковските статути (1346-1347 г.), които отразяват създаването на съсловната монархия в Полша. Създава самостоятелни висши съдилища “на немското право” и забранява на полските градове да търсят юридическа помощ в чужбина. Провежда парична реформа (1337-1346 г.), която стабилизира цените и подпомага развитието на търговията. Прекратява борбата с Тевтонския орден, като му отстъпва Източно Поморие и успява да върне на Полша Куявия (1343 г.). С помощта на Унгария и Чехия (1349-1352 г.) завладява Галицка Рус, а след това и част от Волиния. По негово време е открит Краковският университет (1364 г.). \r\n \r\n На тази дата са родени :  \r\n \r\n1968 г.  \r\nРодена е Тилда Суинтън - шотландска актриса. \r\n \r\n1959 г. \r\nРоден е Брайън Адамс - канадски певец, китарист, текстописец и фотограф. \r\n \r\n1942 г. \r\nРоден е Арт Гарфънкъл – американски поп-певец, китарист и киноактьор. Популярността си дължи главно на дуета \"Саймън и Гарфънкъл\" (от 1964 г.) - двамата свирят заедно още от ученическите години под името \"Том и Джери\". До 1964 г. е вокалист с артистичния псевдоним Арти Гар. Снима се в няколко филма (\"Параграф 22\", 1969 г.). В песните си съчетава фолк-баладата с елементи на рок- и поп-музиката. Дуетът се разделя през 1970 г., а последният им албум и едноименната песен \"Мост над развълнувана река\" печели 6 награди \"Грами\". Като най-значителен се определя спектакълът им в \"Сентръл парк\", Ню Йорк, на който присъстват около 500 000 души (1981 г.). През 80-те години работи върху солови проекти. Дискография: \"Angel Clare\" (1973 г.), \"Breakaway\" (1975 г.), \"Watermark\" (1977 г.), \"Fate for Breakfast\" (1979 г.), \"Scissors Cut\" (1981 г.), \"The Art Garfunkel Album\" (1984 г.), \"The Animals Christmas\" (1986 г.), \"Garfunkel\" (1991 г.), \"Up ‘till Now\" (1993 г.), \"Songs From a Parent to a Child\" (1997 г.). \r\n \r\n1920 г. \r\nРоден е Дъглас Сесил Норт - американски икономист и историк. Завършва Калифорнийския университет (1942 г.); доцент (1957-1960 г.) и професор (1960-1983 г.) във Вашингтонския университет в Сиатъл. Директор на Институт за икономически изследвания (1960-1966 г.) и на Националното бюро за икономически изследвания (1967-1987 г.). Професор по американска история и институционализъм в университета в Кеймбридж (1981-1982 г.). Прилага нов количествен подход в научните изследвания в новата икономическа история; един от пионерите в новата институционална икономика; доказва, че организационните промени имат по-голямо значение от техническите (1968 г.). Книги: \"Институционални промени в американското икономическо развитие\" (1971 г.), \"Възходът на западния свят\" (1973 г.) и \"Структура и промяна в икономическата история\" (1981 г.). Изследва икономическото развитие и на Западна Европа; доказва, че индивидуалните права на собственост имат решаващо значение за икономическото развитие. Поставя фундаменталния въпрос защо има бедни (бившите соц.) страни. Носител е на Нобелова награда за икономика заедно с Р. Фоудтел (1993 г.). \r\n \r\n1880 г. \r\nРоден е Михаил Садовяну - румънски писател, държавен и обществен деец, член на Румънския АН (1921 г.), чуждестранен член на БАН (1947 г.). Започва да печата от гимназиалните си години. Издава сборник “Кръчмата на чичо Преко” (1904 г.), “Гробът на момчето” (1906 г.), “Жители от землянките” (1912 г.), “Подстрекател” (1912 г.), в които описват живота в румънското село. Изиграва важна роля в развитието на румънския социален роман (“Улица Лепушняну. Хроника на 1917”, 1921 г., “Секира”, 1930 г., и др.). На борбата на румънския народ за национална независимост е посветена трилогията “Братя Ждер” (1935-1942 г.). След установяването на социализма в Румъния е избран за председател на парламента (1945 г.), а през 1946 г. - за зам.-председател на Великото Национално събрание. В разкази, статии и брошури представя живота в новите социални условия. Издава повестта “Митря Кокор” (1949 г.), исторически роман “Никоаре Подкова” (1952 г.), в които разсъждава за съдбата на румънския народ и историческия път на селячеството. През 1949 г. е председател на Соц. партия на Румъния, вицепрезидент на Румънския. АН, председател на Националния комитет на защитниците на мира, член на Световния съвет за мир. Умира на 19 октомври 1961 г. в Букурещ. \r\n \r\n1854 г. \r\nРоден е Пол Сабатие - френски химик, член на Парижката АН (1913 г.). Завършва Висшия педагогически институт в Тулуза (1877 г.). От 1884 до 1930 г. е професор в Тулузкия университет. Изследванията на Сабатие в областта на хидрогенизационната катализа способстват за създаване на промишлен каталитичен органичен синтез. През 1897 г. заедно с Ж. Сандеран получава етан, нагрявайки смес от етилен с водород в присъствието на никелов катализатор. През 1909 г. осъществява каталитична хидрогенизация на кротоновата, олеиновата и елаидиновата киселини. В периода 1907-1911 г. заедно с френския химик А. Мел доказва, че Mg, Zh, Cd и техните киселини предизвикват дехидрогенизация, а окисите на алуминия, волфрама и силиция - дехидратация на спирта. Изследва реакциите на каталитичната кондензация и изомеризация в присъствието на окиси и хлориди, каталитичния крекинг на тежки въглеводороди. Носител е на Нобелова награда за химия (1912 г.).  \r\nУмира на 14 август 1941 г. в Тулуза. \r\n \r\n1494 г. \r\nРоден е Ханс Закс - германски поет (майстерзингер). Прекарва живота си в Нюрнберг като майстор обущар. Един от първите представители на новите реалистични и демократични тенденции в немската литература. Посреща с възторг Реформацията и идеите на Мартин Лутер. Автор на повече от 6 000 песни, басни, диалози и др., които се отличават с хумор, дидактизъм и реализъм на изображението. Ценен е високо от Й. В. Гьоте, прославен в операта \"Нюрнбергските майстори певци\" от Р. Вагнер. Умира на 19 януари 1576 г. в Нюрнберг, Германия. \r\n \r\n На тази дата умират : \r\n \r\n2005 г. \r\nУмира Джон Фаулз, британски писател. \r\n \r\n1991 г. \r\nУмира Робърт Максуел (истинско име Ян Лодвик Хох) – британски медиен магнат, водещ издател, основател и собственик на вестникарско обединение “Mirror Newspaper Group” и на издателския концерн “Maxwell Communication Corp.”. Роден е на 10 юни 1923 г. в Словакия в семейство на селяни евреи. През 1938 г. бяга в Унгария, по-късно във Франция и Великобритания (1940 г.), за да се спаси от нацистите. Името Робърт Максуел приема през 1943 г. Създава издателство за научна и техническа литература “Пергамон прес” (1949 г.). През 1980 г. се сдобива с полиграфското обединение “British Printing Group”, през 1984 г. - с британския вестник “Дейли мирър”, през 1987 г. има 12,5% от акциите на френската телекомпания “ТФ-1”, през 1988 г. получава американската банка с данни “Official Airlines Guide” и издателското обединение “Macmillan”. Разширяването на бизнеса води до големи финансови затруднения; към края на 1990 г. дълговете на Робърт Максуел са около 3 млрд. долара. Постепенно той разпродава печатници, издателства, влага средства в списание “European”, но рисковете остават. Умира при неизяснени обстоятелства (тялото му е открито в морето, близо до яхтата му). По-голямата част от собствеността му е ликвидирана. \r\n \r\n1960 г. \r\nУмира Мак Сенет (псевдоним на Майкъл Синът) - американски актьор и режисьор. Роден е на 17 януари 1880 г. През 1912 г. организира компанията “Кийстоун”, в която започва системно производство на комедии, което полага началото на американската комедийна филмова школа. Създава оригиналния комедиен жанр “слапситки”, основан на традициите на мюзикхола и американския популярен театър. Динамичните му филми са построени чрез умело пласиране на комични ситуации, сбивания и необикновени трикове. В неговите филми (на които той е по-скоро художествен ръководител) постоянен герой е групата на кийстоунските полицаи, както и групата на красивите къпещи се дами. “Кийстоун” е школа и трамплин за бъдещата кариера на Роско Арбакъл, Бен Търпин, Мейбъл Норман, Чарлз Чаплин. През 1915 г. създава фирмата “Трайенгъл” заедно с Томас Инс и Дейвид Грифит, в която продължава да снима комедии, а след ликвидацията й (1917 г.) работи и в други компании като режисьор и продуцент. От 1920 г. снима пълнометражни филми, които не повтарят успехите му от времето на “Кийстоун”. Звуковото кино не променя съдбата на Сенет, въпреки че късометражният му филм “Схватка с риба меч” получава “Оскар”. През 1935 г. се оттегля от киното. През 1937 г. получава специален “Оскар” за цялостно творчество и принос за развитието на американската ексцентрична комедия. \r\n \r\n1944 г. \r\nУмира Алексис Карел - френски хирург и патофизиолог. Роден е на 28 юни 1873 г.в Сент Фоа ле Лион, Франция. От 1904 до 1939 г. работи в САЩ. Автор на трудове по трансплантация на органи. Политическите му възгледи са крайно десни. Лауреат на Нобелова награда за медицина за 1912 г. \r\n \r\n1879 г. \r\nУмира Джеймс Кларк Максуел - английски физик, член на Лондонското кралско дружество (1860 г.); създател на класическата електродинамика и основите на статичната физика. Роден е на 13 юни 1831 г. в Единбург. Организатор и пръв директор (от 1871 г.) на Кавендишовата лаборатория. Развива идеите на М. Фарадей; създава теория за електромагнитното поле (уравнения на Максуел); въвежда понятието за смесения ток; предсказва съществуването на електромагнитните вълни; предлага идеята за електромагнитната природа на светлината. Установява статистическото разпределение, наречено на неговото име. Изследва дифузията и топлопроводимостта на газовете. Стига до извода, че пръстените на Сатурн се състоят от отделни тела. Автор е на трудове по калориметрия, оптика, термодинамика, история на физиката и др. \r\n \r\n1862 г. \r\nУмира Алексей Николаевич Верстовски - руски оперен композитор и театрален деятел. Роден е на 18 февруари 1799 г. в Силиверстово, Тамбовска губерния. Предшественик на Глинка в създаването на руската национална опера. Централно място в неговото творчество заемат музикално-сценичните произведения. Един от основоположниците на жанра на руската опера-водевил. Верстовски е автор на 6 опери - \"Пан Твардовски\" (1828 г.), \"Вадим, или Събуждането на дванадесетте спящи девици\" (1892 г.) и др. Най-известна негова опера е \"Асколдова могила\" (1835 г.). Занимава се с музикална критика, издава и 2 музикални албума (1827-1828 г.) с инструментални произведения. \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.05", "title": "Денят 5 ноември в световната история"}
{"url": "http://www.focus-news.net/news/2019/11/05/2716419/politimi-paunova-bami-nay-golyamoto-predizvikatelstvo-pred-metalurgiyata-u-nas-e-tsenata-na-toka-vapreki-tova-ostavame-na-pazara.html", "text": "Най-голямото предизвикателство пред металургията у нас е цената на тока, въпреки това оставаме на пазара. Това каза за сутрешния блок  „Добро утро, България“  на  Радио „Фокус“  изпълнителният директор на Българската асоциация на металургичната индустрия /БАМИ/ Политими Паунова  по повод деня на металурга, който честваме днес. Тя обясни, че за обработката на металите се използва голямо количество енергия.„За голямата индустрия всички страни близки до нас и в Европа имат по-нисък ток за базовите индустрии независимо какво се дава като средни статистически данни от Министерството на енергетиката. Договорите за индустрията са по-различни. Освен това те прилагат механизми, позволени от ЕС за компенсиране на разходи от високите цени, поради включване на цените на въглеродните емисии в тези на електроенергията. У нас това все още не се случва“, отбеляза Паунова. Тя каза още, че за щастие Министерството на икономиката е подкрепило сектора и има подготвени промени в това отношение, които обаче още не са факт. Екологичните изисквания се спазват, но те също се отразяват на разходите по производство, обясни Политими Паунова. На международния пазар се работи по борсови цени, добави тя, като уточни, че цената на крайният продукт не може да се увеличи поради растежа на разходите. Според нея младите хора трудно приемат по-тежките професии като тези свързани с металургията, въпреки че заплащането е близо два пъти по-високо от средното за страната. Има проблеми по отношение на кадрите в металургичната индустрия, това касае и националната политика на страната, коментира изпълнителният директор на Българската асоциация на металургичната индустрия. \r\n \r\nВеселка ИВАНОВА", "date": "2019.11.05", "title": "Политими Паунова, БАМИ: Най-голямото предизвикателство пред металургията у нас е цената на тока, въпреки това оставаме на пазара"}
{"url": "http://www.focus-news.net/news/2019/11/05/2716442/v-sofiya-shte-se-provede-preskonferentsiya-po-sluchay-starta-na-33-toto-izdanie-na-kinomaniya.html", "text": "В кино „Люмиер Лидл” ще се проведе пресконференция по случай старта на 33-тото издание на „Киномания”. Това съобщиха от  Столична община . Събитието започва от 10.30 часа. Ще бъдат представени основните акценти от програмата и най-новите български филми, чиито премиери ще бъдат в рамките на фестивала. „Киномания” е част от Календара на културните събития на Столична община.", "date": "2019.11.05", "title": "В София ще се проведе пресконференция по случай старта на 33-тото издание на „Киномания”"}
{"url": "http://www.focus-news.net/news/2019/11/05/2716439/vremenno-dvizhenieto-po-pat-ii-35-pleven-lovech-v-rayona-na-s-brestovets-se-osashtestvyava-v-edna-lenta.html", "text": "Временно движението по път II-35 Плевен – Ловеч в района на с. Брестовец се осъществява в една лента поради катастрофирал лек автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.11.05", "title": "Временно движението по път II-35 Плевен – Ловеч в района на с. Брестовец се осъществява в една лента"}
{"url": "http://www.focus-news.net/news/2019/11/05/2716393/daily-sabah-turtsiya-e-reshena-da-raboti-za-zapazvane-teritorialnata-tsyalost-na-siriya.html", "text": "Турция е решена да работи за запазване териториалната цялост на Сирия, пише турското англоезично издание  Daily Sabah в материал, представен без редакторска намеса. \r\nТурция и Русия проведоха първите си съвместни наземни патрули в Североизточна Сирия в петък, съгласно споразумението от Сочи. Осем бронирани машини, придружени от дронове, патрулират района между 40 километра източно от Рас ал Айн и 30 километра западно от Камишли, съобщи турското Министерство на отбраната. \r\nПо силата на споразумението между Турция и Русия, Анкара ще създаде 13 наблюдателни пункта в района, което ще й позволи да извършва въоръжени операции на място. Турция, с богатите си разузнавателни способности в Северна Сирия, също ще следи отблизо изпълнението на споразумението от страна на Русия. \r\nВъпреки че Москва спазва обещанията си до днес, остава неясно как режимът на Башар Асад, съюзник на Русия, ще се справи с Отрядите за народна саомотбрана (ОНС), сирийската издънка на терористичната организация Кюрдска работническа партия (ПКК) и дали ще се наложи турците да използват твърда сила. И Москва, и Дамаск са наясно с решителността на Турция. \r\nСирийският конституционен комитет се срещна за първи път в Женева на 30 октомври и постигна добър първоначален напредък. Международният натиск от заинтересованите страни, като се започне от Русия, Турция и Иран, прави по-голяма вероятността Комитетът да функционира ефективно. Това, с което засега са съгласни всички страни, е необходимостта да се запази териториалната цялост на Сирия и политическото единство. Прави впечатление също, че тази база е важна отправна точка за новата конституция на Сирия. И все пак има много въпроси за обсъждане. \r\nВъзможно е да се предположи, че Конституционният комитет ще бъде изправен пред определени предизвикателства. Увлечени от най-новите събития в Сирия, преговарящите на Башар Асад биха могли да предприемат стъпки, за да нарушат работата на Комитета. В зависимост от степента на ангажираността на Русия към мира и политическия преход, конституционният орган ще функционира ефективно. Ако Москва окаже подходящ натиск, Дамаск няма да може да спре дейността му. \r\nЯсно е едно: никоя страна няма да инвестира в Сирия, докато различните страни, преговарящи в Женева, не се споразумеят за времевата линия на политическия преход на страната. Дори Китай не инвестира в области под пълния контрол на Башар Асад. Всички правителства са сериозно загрижени за перспективата за отвличане на чуждестранни инвеститори. Междувременно нито Русия, нито Иран имат икономическата сила да подпомогнат сами икономическото развитие на Сирия. Излишно е да се коментира, че САЩ и Европа едва ли ще поемат риска. \r\nЗа да бъде ясно, Турция е най-подходящата страна, която допринася за усилията за възстановяване на съседната страна. Приемайки 3,7 милиона бежанци за осем години, турците имат потенциал да съживят търговията и да подобрят инвестиционната среда в Сирия на фона на политическия преход. В същото време Турция има голям интерес към териториалната цялост и стабилност на Сирия. \r\nСледователно настоящият ход на турското правителство за създаване на зона за сигурност и преселване на сирийски бежанци в Северна Сирия е истински принос за бъдещето на съседната страна. \r\nПрезидентът Реджеп Тайип Ердоган миналата седмица заяви, че ще обсъди с генералния секретар на ООН Антонио Гутериш плана на администрацията му за създаване на \"град за бежанци\" между Рас ал Айн и Тел Абаяд. Той добави, че Турция ще поиска международни донори за помощ и, ако не успее, ще насърчи турските бизнесмени да инвестират в региона. \r\nПрезидентът Ердоган се ангажира със своите планове за зона за сигурност в Сирия, които той представи на Общото събрание на ООН през септември. Той иска да върне там сирийските бежанци. В бъдеще Анкара ще използва всички дипломатически мерки, включително заплахата от отваряне на вратите за бежанци към Европа, за да убеди европейските лидери. \r\nБежанците ще бъдат основната точка в дневния ред на предстоящата среща на Ердоган с лидерите на Великобритания, Германия и Франция. Само в тяхна полза европейските демокрации би било разумно да обмислят сериозно предложението на Турция. Ако президентът Ердоган почувства, че неговият ход бива спиран от европейците, Турция ще намери парите да изгради прототип на своята зона за сигурност едностранно и да покаже на света какво може да постигне. \r\nЗа Турция репатрирането на сирийските бежанци е не по-малко важно от запазването на териториалната цялост на Сирия. \r\n \r\n  Юлиян Марков", "date": "2019.11.05", "title": "Daily Sabah: Турция е решена да работи за запазване териториалната цялост на Сирия"}
{"url": "http://www.focus-news.net/news/2019/11/05/2716440/intenziven-e-trafikat-po-uchastaka-na-avtomagistrala-trakiya-v-plovdivska-oblast-patishtata-sa-normalno-prohodimi.html", "text": "Интензивен е трафикът по участъка на автомагистрала „Тракия“ в Пловдивска област, пътищата са нормално проходими. По останалите основни направления в областта движението се осъществява с нормална интензивност, съобщиха за  Радио „Фокус“ – Пловдив  от Областното пътно управление.  \r\nДо 29 ноември движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Движението по пътя Кричим-Михалково-Девин, от км 88 до км 103, се осъществява с повишено внимание поради обрушване на скална маса. Алтернативният маршрут за движение е по пътя Асеновград-Смолян, а срокът на дейностите е до 30 ноември. До 1 декември движението по пътя Пловдив-Куклен, в участъка от км 6 до км 7, ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е и преминаването на моторни превозни средства над 12 тона по пътя Поповица-Болярци, поради намален габарит на пътното платно на мост. Обходният маршрут за водачите е по път Поповица-Садово-Кочево-Болярци. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани, също в района на проходите Козница и Стражата. \r\nТрафикът на територията на град Пловдив се осъществява с нормална интензивност към този час. По-засилено е автомобилното движение по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“, „Освобождение“, „Санкт Петербург“ и „България“, както и по входно-изходните артерии. До 22 ноември ул. „Димитър Кудоглу“ в район „Тракия“ в Пловдив ще остане затворена за движение, в участъка от бул. „Княз Борис I” до ул. „Георги Цариградски“, заради ремонтни дейности. Автобусите по линии №4, 10, 17, 21 и 66 от общинската транспортна схема се движат по временни маршрути. \r\nТони МИХАЙЛОВ", "date": "2019.11.05", "title": "Интензивен е трафикът по участъка на автомагистрала „Тракия“ в Пловдивска област, пътищата са нормално проходими"}
{"url": "http://www.focus-news.net/news/2019/11/05/2716444/sport-sampdoriya-specheli-bitkata-na-danoto-s-kasen-gol.html", "text": "Сампдория най-после сложи край на серията си от 6 поредни мача без победа в Серия “А”. Възпитаниците на Клаудио Раниери постигнаха труден, но сладък успех с 1:0 над СПАЛ 2013 на стадион “Паоло Маца” в сблъсъка между последния и предпоследния във временното класиране. Поради тази причина и победата е с двойна цена, защото е като гост срещу пряк конкурент в битката за оцеляване. С тази победа Сампдория се изкачи до 18-ата позиция в таблицата с 8 точки. СПАЛ пък вече е на дъното за сметка на генуезци със 7 спечелени точки до момента.", "date": "2019.11.05", "title": "Спорт: Сампдория спечели битката на дъното с късен гол"}
{"url": "http://www.focus-news.net/news/2019/11/05/2716445/okrazhniyat-sad-v-pazardzhik-shte-gleda-delo-za-nanasyane-na-finansovi-shteti-na-v-i-k-velingrad.html", "text": "Окръжният съд ще гледа дело за нанасяне на финансови щети на \"В и К - Велинград\", съобщиха от  пресцентъра на съда в областния град . Делото е образувано по внесен обвинителен акт от Окръжната прокуратура срещу бивш управител на водоснабдителното дружество. Подсъдимият е обвинен за това, че на 12.02.2013 г. като управител на „Водоснабдяване, канализация и териториален инженеринг“ ЕООД гр. Велинград съзнателно е сключил неизгодна сделка като е договорил закупуването на товарен автомобил за сумата от 17 000 лв., а реалната цена е била 8 600 лв. От деянието му са настъпили значителни вреди за дружеството в размер на 8 400 лв. Началото на съдебното заседание е в 09.30 часа, съдия-докладчик е Коста Стоянов.", "date": "2019.11.05", "title": "Окръжният съд в Пазарджик  ще гледа дело за нанасяне на финансови щети на \"В и К - Велинград\""}
{"url": "http://www.focus-news.net/news/2019/11/05/2716441/gazeta-express-kosovo-pregovorite-za-sastavyane-na-pravitelstvo-v-kosovo-zavarshvat-sled-10-dni.html", "text": "Движение „Самоопределение“ (Ветевендосие (ВВ)) и Демократическата лига на Косово (ЛДК) проведоха нов кръг от преговорите за формиране на ново правителство след изборите в Косово на 6 октомври. След срещата представителият на ВВ Глаук Конюфца заяви пред медиите, че очаква коалиционните разговори да завършат след 10 дни, пише прищинският ежедневник  Gazeta Express . \r\nКонюфца заяви, че по време на срещата в понеделник работните групи на двете партии са се договорилии за хармонизиране на програмата за здравеопазване и образование. „Днес се срещнахме, за да обсъдим здравеопазването и образованието. Работните ни групи договориха позициите на всяка политическа партия и ние постигнахме съгласие по повечето теми“, отбеляза политикът. Представителят на ВВ заяви, че двете страни все още не обсъждат споделянето на правомощия в новото правителство. „Все още не сме насрочили среща, за да преговаряме за споделяне на правомощия“. \r\nПо неговите думи, работните групи на следващата среща ще обсъдят социалните политики, като добави, че по политически въпроси и външна политика дискусията ще се проведе на най-високо ниво от двете партии. Kонюфца намекна, че ВВ, като победители в изборите, ще оглавят новото правителство, казвайки, че „кандидатът за съставяне на ново правителство ще бъде от политическо образувание, което спечели мнозинството от гласовете“. На въпрос за постигане на след-изборна сделка, Конюфца отговори: „Мисля, че преговорите за съставяне на новото правителство ще приключат след десет дни“. \r\n \r\nПревод и редакция:", "date": "2019.11.05", "title": "Gazeta Express (Косово): Преговорите за съставяне на правителство в Косово завършват след 10 дни"}
{"url": "http://www.focus-news.net/news/2019/11/05/2716446/", "text": "Интензивно е движението по главните булеварди и кръстовища в старата столица в началото на работния ден. Пътните настилки са сухи, а времето - ясно и слънчево, предаде репортер на  Радио \"Фокус\" - Велико Търново . По - засилен е трафикът по основните пътни артерии - бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални. Настилките – сухи, а времето - слънчево. В по-усойните места има и мокри отсечки. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.11.05", "title": "Ограничено е движението на моторни превозни средства над 3,5 т. по път ІІІ-4082 Чешма-Кесарево"}
{"url": "http://www.focus-news.net/news/2019/11/05/2716421/kathimerinizoran-zaev-e-zaplashen-ot-tezhka-zaguba-na-predstoyashtite-izbori.html", "text": "Ако Гърция иска отново да се върне на Балканите, сега, може би, е най-подходящият момент, пише вестник  Kathimerini  в анализ за ситуацията на Балканите, особено за Северна Македония и Албания след френското вето на срещата на върха на ЕС, както и за позицията на Гърция и възможните нейни ходове. \r\n„Една инициатива на Атина в следващия период в ЕС отново да се дискутира въпросът за отваряне на присъединителни преговори със Северна Македония и Албания би издигнала много авторитета на Гърция и би я върнал на позицията на надежден европейски играч на Балканите“, оценяват чуждестранни дипломатически източници. \r\nДипломат от пряко засегнатите страни е запитал пред изданието „защо сега гръцката страна не вземе инициативата. Атина от 2003-та година имаше амбицията да стане локомотива на балканския влак към Европа“ и е добавил, че резултатът би бил позитивен не само за Северна Македония и Албания, но и за Гърция и останалите европейски страни. \r\n„Катимерини“ коментира, че инициатива ще бъде приветствана от албанския премиер Еди Рама, докато на Зоран Заев „може да послужи като спасителна линия за предстоящите парламентарни избори, заплашен от тежко поражение от националистите, ако Европа не направи нищо, за да му помогне в последния момент“. \r\nОнова, което може да се направи според гръцкия вестник е на срещата на министрите на външнитеработи този месец, когато Италия отвори отново въпроса за дата за започване на преговорите със Скопе и Тирана, да се разгледа решението на предишната среща на върха и да се свика извънредна такава преди изборите през април. \r\nЗа да има щастлив край тази идея, Франция ще трябва да промени позицията си, но засега няма такива сигнали, а Макрон остава фокусиран върху вътрешния фронт и по въпроса за разширяването, пише вевстникът. \r\nПо отношение на Преспанския договор и сценария за „замразяване“ на използването на новото име на Македония за вътрешна употреба, авторът коментира, че теоретично това може да се случи „от момента, когато прилагането е свързано с интеграционния процес, който е замразен поне от юни“ и добави, че това политически би било в полза на македонския премиер преди изборите. \r\n \r\nПревод и редакция:", "date": "2019.11.05", "title": "Kathimerini:Зоран Заев е заплашен от тежка загуба на предстоящите избори"}
{"url": "http://www.focus-news.net/news/2019/11/05/2716443/remonti-ogranichavat-dvizhenieto-po-nyakolko-patni-otsechki-v-pazardzhishka-oblast.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Трафикът по пътя Сърница – Доспат от 45 км до 47 км се осъществява в една лента поради ремонтни дейности на асфалтовата настилка. Участъкът е сигнализиран с пътни знаци.  Движението по пътя  Каратепе – Сърница от 40 км до 45 км се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.11.05", "title": "Ремонти ограничават движението по няколко пътни отсечки в Пазарджишка област"}
{"url": "http://www.focus-news.net/news/2019/11/05/2716451/", "text": "Ремонт затруднява движението в участък от пътя Дряново-Габрово. На кръстовището при км 145+256 тече реконструкция, която ще продължи до края на утрешния работен ден. Участъкът е сигнализиран с пътни знаци, съобщават за  Радио „Фокус“ – Велико Търново  от Областно пътно управление – Габрово. От там съветват водачите да карат внимателно и със съобразена скорост. Условията за пътуване в региона са нормални. Времето е предимно слънчево, настилките – сухи. Трафикът е спокоен. За изминалото денонощие няма нови въведени ограничения. Пропаднал участък затруднява движението в отсечка по пътя между Габрово и село Стоманеците. От Областно пътно управление съветват шофьорите да са внимателни в участъка  при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Отворен за движение е проходът Шипка, но остава в сила забраната за ТИР-ове над 12 тона. Пропаднал участък затруднява движението по пътя между Габрово и върха. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца.  \r\nЛуиза ТРАНЧЕВА", "date": "2019.11.05", "title": "Ремонт затруднява движението в участък от пътя Дряново-Габрово"}
{"url": "http://www.focus-news.net/news/2019/11/05/2716450/politika-sarbiya-cherna-gora-albaniya-norvegiya-i-ukrayna-prodalzhiha-sanktsiite-sreshtu-rusiya.html", "text": "Върховният представител на ЕС за външните работи Федерика Могерини съобщи, че Черна гора, Албания, Норвегия и Украйна са се присъединили към решението на Европейския съюз да продължи санкциите срещу Русия и отделни лица в Украйна, пише белградският ежедневник  „Политика“ . \r\n„Кандидатите за влизане Черна гора и Албания, членката на Европейската икономическа зона Норвегия, както и Украйна се присъединиха към решението. Те ще гарантират, че националните политики са в съответствие с това решение. ЕС приветства ангажимента им“, каза Могерини, цитирана от РТЦГ. \r\nРусия е под санкции на ЕС от 2014 г., когато Съюзът обвини Кремъл, че е застрашил териториалната цялост на Украйна чрез анексирането на Крим, което Москва отрича, а санкциите включват около 150 лица от Русия и Украйна, съобщава Танюг. \r\n \r\nПревод и редакция:", "date": "2019.11.05", "title": "„Политика“ (Сърбия): Черна гора, Албания, Норвегия и Украйна продължиха санкциите срещу Русия"}
{"url": "http://www.focus-news.net/news/2019/11/05/2716453/detskiyat-finansov-teatar-vartelezhka-na-parite-shte-gostuva-vav-veliko-tarnovo-v-ramkite-na-natsionalno-turne.html", "text": "Иновативният спектакъл „Въртележка на парите“ ще бъде представен от ученическа театрална група от СУ „Кузма Тричков“-Враца в 4 града в страната, съобщиха от пресцентъра на  Община Велико Търново . Първата спирка на турнето е във Велико Търново от 18.00 ч. в Голямата зала на Общината. На 6 ноември домакин на театралната група ще е Регионалната библиотека „Любен Каравелов“-Русе, като представлението ще започне в 13.00 ч. На 7 ноември пиесата ще бъде представена  във Варна в залата на Гимназията по туризъм в 14.30 ч. В началото на декември  „Въртележка на парите“  ще гостува на публиката в Монтана.   \r\nНационалното турне, организирано от фондация „Инициатива за финансова грамотност“ и NN България, идва в отговор на високия интерес към нестандартния метод за обучение по финансова грамотност - чрез театър.  Премиерата на постановката „Въртележка на парите“ се състоя на 17 март 2019 г. в София и бе посрещната с изключителен интерес и много усмивки от малките зрители и техните родители.  „Въртележка на парите“ е играна с голям успех в училища в София, Казанлък, Враца и други градове в страната през първата половина на 2019 г. \r\nВ пиесата се проследява ежедневието на група ученици, като чрез разговорите, случките и песните се въвеждат основни познания за личните финанси. А малката героиня Ани се отказва от настояването си татко й да й купи замък, след като се запознава и говори със семейните разходи.  Специално за постановката са създадени две авторски песни, изпълнени от малките актьори от врачанското училище. \r\nТеатърът „Въртележка на парите“ е част от програмите по иновативна финансова грамотност „За парите и други важни неща“ на  фондация „Инициатива за финансова грамотност“, реализирани с подкрепата на NN България.  Пиесата е иновативен образователен подход, базиран на концепцията за „урок-спектакъл“. Чрез него учениците излизат от ролята на пасивни участници в учебния процес и се превръщат в негови двигатели – в творци, музиканти и артисти. Така, чрез творческия процес учат за парите и важните неща в живота. \r\n„Целта ни е с турнето да стигнем до повече хора, да стигнем до сърцата на децата и родителите. Иска ни се  да им покажем, че житейските умения, каквото е умението да управляваш парите си, могат да се усвояват по забавен, ангажиращ начин. Само чрез емоционалната съпричастност могат да се развият устойчиви поведенчески модели. А това е изключително важно по отношение на финансовата грамотност, защото управлението на личните финанси е пряко обвързано с нашето поведение“, заяви Росица Вартоник, изпълнителен директор на фондация „Инициатива за  финансова грамотност“. \r\n„Удовлетворени сме, че реализираме този проект, защото той дава знания и изгражда модел на отговорно поведение и грижа към личните финанси от най-ранна възраст - важно условие за пълноценен живот на всеки човек “, каза Николай Стойков, главен изпълнителен директор на NN България.", "date": "2019.11.05", "title": "Детският финансов театър „Въртележка на парите“ ще гостува във Велико Търново в рамките на национално турне"}
{"url": "http://www.focus-news.net/news/2019/11/05/2716454/sofiyska-voda-vremenno-shte-prekasne-vodosnabdyavaneto-v-kv-malinova-dolina-na-6-noemvri.html", "text": "„Софийска вода” временно ще прекъсне водоснабдяването в кв. „Малинова долина“, съобщиха от  пресцентъра на дружеството . \r\nНа 06 ноември 2019 г. (сряда), във връзка с монтаж на спирателни кранове под резервоар „Колежа“се налага спиране на водоподаването от 10:00  до 22:00 часа на клиентите на „Софийска вода”, живеещи в района на: \r\nкв. „Малинова долина“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. \"Св. Климент Охридски\" ъгъла с ул. 5; бул. „Св. Климент Охридски“ №68.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.11.05", "title": "„Софийска вода” временно ще прекъсне водоснабдяването в кв. „Малинова долина“ на 6 ноември"}
{"url": "http://www.focus-news.net/news/2019/11/05/2716448/mokri-sa-patishtata-v-oblast-smolyan-povishena-e-opasnostta-ot-padashti-kamani-po-vsichki-napravleniya.html", "text": "Мокри са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, но заради валежите от изминалото денонощие, настилките навсякъде са мокри. Заради преовлажняване на скатовете, е повишена опасността от падащи камъни по всички направления в областта. През нощта е получен сигнал за паднали камъни по пътя Момчиловци – Соколовци, но те своевременно са отстранени.   \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути.  \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян пътните настилки са мокри на места. В сутрешните часове автомобилният трафик е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.05", "title": "Мокри са пътищата в област Смолян, повишена е опасността от падащи камъни по всички направления"}
{"url": "http://www.focus-news.net/news/2019/11/05/2716452/obshtina-dobrich-i-kindiru-tsentar-dobrich-organizirat-sreshtadiskusiya-po-vaprosite-na-rannoto-detsko-razvitie.html", "text": "От 17.30 ч в ОМЦ гр. Добрич ще се проведе среща – дискусия по въпросите на ранното детско развитие и възможността за интердисциплинарни действия за подкрепа на родителите да бъдат първите и най-важните учители на своите деца, съобщиха от  Общината . Поканени са педиатри, неонатолози, логопеди, психолози и други специалисти, които работят в областта на детското здравеопазване. Ще бъде представена австралийската програма КиндиРу, която представлява структурирана система за ранно развитие на ума и тялото, базирана на научни изследвания в областта на неврологията, педиатрията и психологията. Системата е създадена в Австралия през 1982 г. от Маргарет Сасе, специалист по ранно детско развитие. Днес тя има много последователи в над 20 държави, програмата се развива и усъвършенства на базата на нови научни изследвания.На срещата ще бъдат представени данни за динамиката на проблемите, свързани с ранното детско развитие от наблюденията на лекари, логопеди, психолози.Идеята за интердисциплинарен подход по въпросите на отклоненията в развитието , превенцията и интервенцията би породила задълбочена дискусия и може да положи началото на ползотворно сътрудничество между различните специалисти, в името на здравето и развитието на най-малките граждани на Добрич.", "date": "2019.11.05", "title": "Община Добрич и КиндиРу център Добрич организират среща–дискусия по въпросите на ранното детско развитие"}
{"url": "http://www.focus-news.net/news/2019/11/05/2716456/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  .  Времето е ясно и тихо. На места духа силен вятър. Температурите се движат от нулата до пет-шест градуса.  \r\nСъоръженията не работят.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.11.05", "title": "ПСС: Добри са  условията за туризъм в планините"}
{"url": "http://www.focus-news.net/news/2019/11/05/2716447/novi-sireni-za-opovestyavane-shte-badat-testvani-v-burgas.html", "text": "Нова локална система за оповестяване ще бъде включена към Националната система за ранно предупреждение на населението и изпробвана от 13.00 до 13.30 часа. Това съобщиха от пресцентъра на  Община Бургас . Локалната автоматизирана система за оповестяване /ЛСО/ се реализира по проект на \"БМФ Порт Бургас\" ЕАД, а етапите на инвестиционното проектиране и изграждане на новата система на \"БМФ Порт Бургас\" е съгласувана с МВР. Предупреждават се всички жители и гости на Бургас да не изпадат в паника, тъй като това ще бъдат само функционални изпитания за интеграцията на локалната система на \"БМФ Порт Бургас\" ЕАД.", "date": "2019.11.05", "title": "Нови сирени за оповестяване ще бъдат тествани в Бургас"}
{"url": "http://www.focus-news.net/news/2019/11/05/2716459/pozhar-e-izbuhnal-v-obshtinsko-obshtezhitie-za-sotsialno-slabi-v-dimitrovgrad.html", "text": "Пожар e избухнал в общинско общежитие за социално слаби в Димитровград. Това съобщиха за   Агенция \"Фокус\"  от ОДМВР-Хасково. Пожарът е избухнал на първи етаж на общинско общежитие. Сигналът към 112 е подаден около 4:48 часа. 23-ма души са евакуирани, а трима са леко пострадали, закарани са за преглед в болница и след това са били освободени за домашно лечение. На място са изпратени екипи на пожарната и полицията. Пожарът е локализиран. Работи се по изясняване на причините за пожара.", "date": "2019.11.05", "title": "Пожар e избухнал в общинско общежитие за социално слаби в Димитровград"}
{"url": "http://www.focus-news.net/news/2019/11/05/2716460/mvr-edin-chovek-e-zaginal-a-29-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 29 са ранени при катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежко, при които има двама пострадали и 31 леки пътни инцидента. От началото на годината са станали 5674 пътнотранспортни произшествия, при които са загинали 524 души, а 7185 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (513) през същия период на 2018 г. се отчитат 11 (единадесет) повече загинали участници в движението по пътищата през 2019 г.", "date": "2019.11.05", "title": "МВР: Един човек е загинал, а 29 са ранени при катастрофи в страната през изминалото денонощие"}
{"url": "http://www.focus-news.net/news/2019/11/05/2716455/anadolska-agentsiya-sasht-stroyat-novi-voenni-bazi-kray-neftenite-nahodishta-v-siriya.html", "text": "САЩ са започнали да строят две нови военни бази в богатата на петрол сирийска провинция Дейр-ез-Зор, съобщава  „Анадолската агенция“ . \r\nБазите се изграждат в района на 113-та бригада, в близост до района ал Сур, твърдят местни източници. \r\nВидеозапис, попаднал в редакцията на турската държавна агенция, показва, че са задействани множество строителни машини, а освен това преди това стана ясно, че САЩ са изпратили от 250 до 300 допълнителни военнослужещи в района, заедно с бронирани автомобили, тежки оръжия и амуниции. \r\n \r\nПревод и редакция:", "date": "2019.11.05", "title": "„Анадолска агенция“: САЩ строят нови военни бази край нефтените находища в Сирия"}
{"url": "http://www.focus-news.net/news/2019/11/05/2716461/tir-natovaren-s-zhito-se-e-obarnal-na-avtomagistrala-hemus-pri-zherkovo-nyama-postradali.html", "text": "Около 07.10 часа на автомагистрала \"Хемус\" в района на местността Жерково в посока София по неизяснени засега причини се е обърнал ТИР, натоварен с жито. Това съобщиха от пресцентъра на  МВР . При инцидента няма пострадали, но част от товара се е разпиляла по платната. Патрули на \"Пътна полиция\" регулират движението в една лента. Към момента няма струпване на автомобили.", "date": "2019.11.05", "title": "ТИР, натоварен с жито, се е обърнал на автомагистрала \"Хемус\" при Жерково, няма пострадали"}
{"url": "http://www.focus-news.net/news/2019/11/05/2716436/the-daily-express-spored-poslednata-anketa-torite-prodalzhavat-da-uvelichavat-predninata-si-pred-leybaristite.html", "text": "Борис Джонсън продължава да има сериозна преднина пред Лейбъристката партия. Това показва първата публикувана анкета на ICM, пише британското евроскептично издание  The Daily Express . \r\nПроучването е проведено между 1 и 4 ноември и сочи, че Консервативната партия е със седем процентни пункта пред работническото движение. Торите увеличават подкрепата си с 3% до 38%, следвани от лейбъристите с 31%, а либерал-демократите са далеч на трето място с 15%. „Партия Брекзит“ на Найджъл Фараж продължава да губи подкрепа и вече е с 9%, но е далеч пред „Зелените“, които са пети с 3%. \r\nВ сериозен удар по надеждите на либерал-демократите да привлекат разочарованите тори, гласували за оставане в ЕС, консерваторите изглежда се представят много добре сред тези, гласували за оставане в Съюза през 2016 година и за Консервативната партия през 2017 година. \r\nБлизо 7 от 10 консерватори, искащи оставане, обявяват намерението си да останат с торите (67%). \r\nИзглежда ториите вършат по-добра работа по привличането на избирателите от 2016 г., искащи напускане, отколкото лейбъристите за привличане на гласувалите през 2016 г. за оставане. \r\nМалко по-малко от 6 о 10 избиратели, които искат излизане от ЕС, ще гласуват за торите, докато по-малко от половината, гласували за оставане, ще подкрепят лейбъристите (45%). \r\n \r\nПревод и редакция:", "date": "2019.11.05", "title": "The Daily Express: Според последната анкета торите продължават да увеличават преднината си пред лейбъристите"}
{"url": "http://www.focus-news.net/news/2019/11/05/2716462/zatvoreni-za-tezhkotovarni-avtomobili-nad-10-t-sa-prohodite-tvardishki-i-vratnik.html", "text": "Трафикът по пътищата в Сливен и областта е интензивен, но без задръствания, съобщиха от  Областно пътно управление - Сливен . Пътните настилки са сухи и нормално проходими. \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти за срок до 30 ноември 2019 г. Участъкът е сигнализиран с пътни знаци.", "date": "2019.11.05", "title": "Затворени за тежкотоварни автомобили над 10 т са проходите Твърдишки и Вратник"}
{"url": "http://www.focus-news.net/news/2019/11/05/2716464/sport-rafael-nadal-potvardi-uchastie-na-turnira-v-akapulko.html", "text": "Рафаел Надал ще участва в турнира в мексиканския град Акапулко догодина. Съответното потвърдиха организаторите на надпреварата в профила й в социалната мрежа „Туитър“. \r\nТурнирът ще се проведе в периода между 24 и 29 февруари, а за 19-кратния шампион от Големия шлем това ще бъде пето участие.  През настоящата кампания 33-годишният испанец загуби на осминафиналите от Ник Кирьос с 6:3, 6:7, 6:7. Надал е двукратен шампион в Акапулко - през 2005 и 2013 година.", "date": "2019.11.05", "title": "Спорт: Рафаел Надал потвърди участие на турнира в Акапулко"}
{"url": "http://www.focus-news.net/news/2019/11/05/2716463/pregled-na-osnovnite-temi-v-burgaskiya-pechat.html", "text": "\"ГЕРБ с 9 кметове, БСП и ДПС - с по един, и двама независими\", е водещото заглавие в днешния брой на бургаския ежедневник  \"Черноморски фар\" . Равносметката след втория тур на изборите в Бургаска област е следната: ГЕРБ печели кметските места в девет общини; БСП - в една, ДПС има кмет в една, две общини ще бъдат управлявани от кметове, издигнати от инициативни комитети. И през следващите четири години с две изключения досегашните кметове ще продължат да управляват, в тази посока мисълта, че след 3 ноември ситуацията в Бургаска област е затвърждаване на статуквото, не е грешна. Избирателите предпочетоха професионалните политици, технократите и прагматиците, които знаят как да управляват общини, гласоподавателите не се подведоха по експерименти, пише още вестникът.  \r\n\"Обявиха обществена поръчка за студентския блок в \"Меден рудник\", е друго заглавие от страниците на ежедневника. Така нареченият студентски блок в най-големия жилищен комплекс ще се намира в зона \"Д\". Прогнозната стойност е 3 631 118.99 лева, без ДДС. Финансирането е по Оперативна програма \"Региони в растеж\" 2014-2020 г. Крайният срок за подаване на документи за участие е 9 декември 2019 г. При промяна на инвестиционното намерение в полуподземния и в първи етаж са обособени помещения за нуждите на кризисен център за деца и лица, пострадали от насилие, трафик или друга форма на насилие, пояснява материалът.  \r\nДруга статия в днешния брой на \"Черноморски фар\" е озаглавена: \"Личните стопанства тип \"заден двор\" по-лесно ще се регистрират\". Това предвиждат промени в Закона за ветеринарномедицинската дейност, публикувани за обществено обсъждане. Регистрацията ще се осъществява с представяне на нотариален акт или удостоверение за търпимост, което се издава от кметството на населеното място. Отпада изискването стопаните на лични стопанства да подават лично заявление аз регистрация в Областна дирекция по безопасност на храните. С цел улеснение то ще се подава при кмета или кметсткия наместник, който от своя страна ще има 15-дневен срок да го предостави на Областната дирекция по безопасност на храните, пояснява статията.  \r\n\"Учителни в Руенско с нечувано високи резултати\" и \"Френски возила се помляха край Созопол\", са още заглавия от страниците на ежедневника. Интервюто в днешния брой е с президента на футбелен клуб \"Черноморец 1919\" - Бургас - Костадин Марков.", "date": "2019.11.05", "title": "Преглед на основните теми в бургаския печат"}
{"url": "http://www.focus-news.net/news/2019/11/05/2716467/minus-8-sm-e-dostignalo-nivoto-na-reka-dunav-pri-svishtov.html", "text": "С 2 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е минус 8 см, а температурата на водата е 13.9 градуса.  \r\nСлънчево и топло за сезона ще е и днес времето над българския участък на Дунав. Вятърът ще се задържи от югозапад и ще е слаб. Максимални температури - между 20° и 24°.", "date": "2019.11.05", "title": "Минус 8 см е достигнало нивото на река Дунав при Свищов"}
{"url": "http://www.focus-news.net/news/2019/11/05/2716465/dvizhenieto-po-magistrala-hemus-v-oblast-varna-se-osashtestvyava-dvuposochno-v-edno-platno-v-uchastaka-ot-selo-neofit-rilski-do-devnya.html", "text": "Движението по магистрала „Хемус“ в област Варна се осъществява двупосочно в едно платно в участъка от село Неофит Рилски до Девня, предаде репортер на  Радио „Фокус“ – Варна . Причина за това са продължаващите ремонтни дейности в платното в посока Варна. Преминаването се осъществява платното в посока столицата. Ограничено е преминаването на МПС с маса над 10 тона по пътя между курорта „Златни пясъци“ и село Кранево. Причината за въвеждане на забраната е опасност от свлачище в отсечката при 83-тия километър на път І-9. Обходният маршрут е през селата Кичево и Оброчище. \r\nСухи са пътните настилки във Варна. Интензивен е трафикът към този час по основните пътни артерии в града. Задръствания се образуват на околовръстното шосе „Христо Смирненски“, на булевардите „Сливница“ и „Владислав Варненчик“ в районите на пресичане с новия булевард „Васил Левски“. Натоварено е движението и в района на кръстовището на булевардите „Христо Смирненски“ и „Цар Освободител“, както в посока към центъра на града, така и към кварталите. Натоварено е движението по Аспаруховия мост в посока центъра.  \r\nАвтобусите на градския транспорт се движат по разписание. \r\nДесислава ВАСИЛЕВА", "date": "2019.11.05", "title": "Движението по магистрала „Хемус“ в област Варна се осъществява двупосочно в едно платно в участъка от село Неофит Рилски до Девня"}
{"url": "http://www.focus-news.net/news/2019/11/05/2716468/orf-turskite-voenni-sa-zalovili-sestrata-na-abu-bakr-al-bagdadi.html", "text": "Сестрата на убития лидер на терористичната групировка „Ислямска държава“ Абу Бакр ал Багдади е под стража в Турция, предава  ORF , най-голямата обществена медия в Австрия. \r\nРасмия Авад е била заловена в Северна Сирия, заяви висш турски правителствен служител. „Надяваме се да сдобием с много данни от сестрата на Багдади за вътрешното функциониране на „Ислямска държава\", добави той. \r\nОсвен сестрата на Багдади, на разпит са подложени също нейният съпруг и снаха. Багдади беше убит в края на октомври при американска операция в Северна Сирия. Твърди се, че е избегнал залавянето си чрез задействане на пояс с експлозиви. „Ислямска държава“ потвърди смъртта му и и обяви Абу Ибрахим ал Хашими ал Курайши за нов лидер на групировката.  \r\n \r\n Тереза Герова", "date": "2019.11.05", "title": "ORF: Турските военни са заловили сестрата на Абу Бакр ал Багдади"}
{"url": "http://www.focus-news.net/news/2019/11/05/2716457/silviya-zlatkova-zhurnalist-za-parvi-pat-v-73-godishnata-istoriya-na-spisanie-arhitektura-izliza-ot-pechat-spetsialen-broy-posveten-na-pleven-i-oblastta.html", "text": "За първи път в 73-годишната история на списание „Архитектура” излиза от печат специален брой, посветен на Плевен и областта. Това каза за  Радио „Фокус“  Силвия Златкова, журналист, специлизирал в областта на архитектурни издания. \"Цялостното съдържание на изданието за седмия по големина град в България и пълният му тематичен микс са мое дело, с дългогодишен опит съм във водещи специализирани и бизнес издания, по чиято идея се „ражда” броят. Главен „виновник” за това е именитият плевенски архитект, съавтор на плевенската Панорама и създател на едно от най-големите към момента архитектурни бюра в страната арх. Иво Петров, който през тази година навърши 70 години”, обясни Силвия Златкова. „В търсене на подходящо място за публикуване на взето юбилейно интервю с арх. Петров ми хрумва, че това би могло да се реализира на страниците на списание „Архитектура” – издание на Съюза на българските архитекти (САБ) за архитектурно творчество, теория и критика, което е с национален обхват, с традиции - първият му брой излиза през далечната 1946 г. След почти петмесечна работа по реализацията на тази амбициозна идея за плевенския брой, прегърната от ръководството на САБ, успявам да я превърна в реалност. Работата ми по проекта е изпълнена с много ентусиазъм и желанието ми да направя нещо различно за региона, в който живея и работя и чието инвестиционно развитие следя като журналист в продължение на 20 години”, поясни Силвия Златкова. \r\n \r\nВиолета КРЪСТЕВА", "date": "2019.11.05", "title": "Силвия Златкова, журналист: За първи път в 73-годишната история на списание „Архитектура” излиза от печат специален брой, посветен на Плевен и областта"}
{"url": "http://www.focus-news.net/news/2019/11/05/2716470/yanka-gospodinova-kmet-na-alfatar-infrastrukturata-sotsialnite-proekti-i-obrazovanieto-ostavat-prioritet-v-upravlenieto-na-obshtinata.html", "text": "Инфраструктурата, социалните проекти и образованието остават приоритет в управлението на Алфатар. Това каза за сутрешния блок  „Добро утро, България“  на  Радио „Фокус“  избраният за втори мандат кмет на Общината Янка Господинова. „Продължаваме със социалните проекти. Ще опитаме да разширим техния обхват. Ще направим невъзможното, за да разкрием център за настаняване от семеен тип за пълнолетни лица. Надявам се да имаме подкрепата. Ще кандидатстваме отново по проекта „Красива България“. До 6-ти януари трябва да сме готови с проектната документация. Това ще е нашият начин да спасим поредната изоставена общинска сграда“, обясни тя. Янка Господинова каза още, че няма неизпълнен проект от изминалия мандат и резултатите са видими. През настоящия мандат ще бъде направен ремонт в дома за стари хора, добави кметът на Алфатар.  \r\nВеселка ИВАНОВА", "date": "2019.11.05", "title": "Янка Господинова, кмет на Алфатар: Инфраструктурата, социалните проекти и образованието остават приоритет в управлението на Общината"}
{"url": "http://www.focus-news.net/news/2019/11/05/2716469/dvizhenieto-po-patya-gramada-sinagovtsi-v-oblast-vidin-e-ogranicheno-za-avtomobili-nad-12-t-poradi-svlachishte.html", "text": "Движението по път 1413 Грамада – Синаговци в област Видин е ограничено за автомобили над 12 т поради свлачище, съобщиха за  Радио „Фокус“ – Видин  от Областно пътно управление. Обходният маршрут е  път I-1 Дунавци – Срацимирово, път III-141 Срацимирово-Грамада и обратно. С нормална интензивност е  трафикът по главен път Е-79 в посока от и за ГКПП „Дунав мост\".  В посока  от  ГКПП „Дунав мост 2“ към София пътуват предимно тежкотоварни автомобили. Най-много автомобили се движат в участъка Видин – Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили. Остава забраната за преминаване на автомобили над 12 тона през прохода Петрохан. Във Видин трафикът е засилен на входно изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.11.05", "title": "Движението по пътя Грамада – Синаговци в област Видин е ограничено за автомобили над 12 т поради свлачище"}
{"url": "http://www.focus-news.net/news/2019/11/05/2716471/v-tezhko-sastoyanie-ostava-14-godishnoto-dete-koeto-postrada-pri-paten-intsident-vav-varna.html", "text": "В тежко състояние остава 14-годишното дете, което пострада при пътен инцидент във Варна. Това съобщиха за  Радио  „Фокус“ – Варна   от пресцентъра на Окръжна болница – Варна. От там добавят, че състоянието на 14-годишното момиче е без промяна - в кома и на апаратно дишане. \r\nМладият мъж, който също е в Реанимацията на МБАЛ “Света Анна - Варна” е в съзнание и контактен, макар и все още - леко объркан. \r\n Радио „Фокус“   припомня, че инцидентът стана вчера сутринта около 07.40 часа на бул. „Владислав Варненчик“, на автобусна спирка „Тракия“. 21-годишен водач на лек автомобил, по време на движение причини губи контрол над превозното средство и се качва на тротоара, където блъска няколко човека души, стоящи на спирката. В следствие на тежкия сблъсък са ранени и две деца на по 14 години. Едното момиче е с опасност за живота и в кома. То е с тежка черепно-мозъчна травма, както и травма на гръдния кош и на крайниците. Засега не се предвижда извършването на хирургични интервенции. Детето ще остане в консервативно лечение. То има кръвоизлив в мозъка, но тежкото му състояние е в резултат на мозъчен оток. \r\nПо думи на д-р Валентин Власаков, началник на Отделението по анестезиология и интензивно лечение в МБАЛ „Св. Анна“,  засега е рано за прогнози относно промяна в състоянието на детето.  Той добави, че 27-годишният мъж, който също пострада при инцидента е настанен в реанимацията на болницата. Младият мъж е с два счупени крака и черепно-мозъчна травма. Специалистът допълни, че младият мъж, който е настанен в болницата е контактен, помни какво се е случило. На този етап на него му предстоят операции на двата счупени крака. Без опасност за живота, в Клиниката по ортопедия е настанено другото 14-годишно дете, което също вчера сутринта пострада в катастрофата. \r\nСред пострадалите има и жена на 51 години, която е леки контузии на лице. Тя е настанена в УМБАЛ \"Св. Марина\" в града за наблюдение. \r\nПо думи на началникът на \"Пътна полиция\" при ОДМВР - Варна гл. инспектор Петко Камбуров, шофьорът, причинил тежката катастрофа на спирка във Варна, е заспал зад волана след нощна смяна. Това е обяснил пред органите на реда след инцидента 21-годишният мъж.  Инспектор Петко Камбуров, разясни, че  водачът, който е задържан за срок до 24 часа, има книжка от три години, но няма никакви нарушения на пътя до този момент. Пробите му за алкохол и наркотици са отрицателни. Гл. инсп. Камбуров добави, че тепърва ще се установяват причините за тежкото произшествие. Ще бъдат анализирани записи от видеокамери в района, както и от видеорегистратора в колата. До момента е установено, че автомобилът се е движел по бул. \"Владислав Варненчик\" в посока към Трета гимназия в лявата лента. От кръстовището с улица \"Дрин\" леката кола е започнала плавно да се отклонява в дясната лента, след това - в бус лентата, и накрая - по тротоарното пространство. Малко преди удара в автобусната спирка, джипиесът на автомобила е отчел скорост от 47 километра в час. \r\nДесислава ВАСИЛЕВА", "date": "2019.11.05", "title": "В тежко състояние остава 14-годишното дете, което пострада при пътен инцидент във Варна"}
{"url": "http://www.focus-news.net/news/2019/11/05/2716474/zadrastvane-se-e-obrazuvalo-mezhdu-stochna-gara-i-poduene-v-rayona-na-bul-danail-nikolaev-v-stolitsata.html", "text": "Задръстване се е образувало между „Сточна гара“ и „Подуене“ в района на бул. „Данаил Николаев“ в столицата. Това съобщи слушател на  Радио „Фокус“ .", "date": "2019.11.05", "title": "Задръстване се е образувало между „Сточна гара“ и „Подуене“ в района на бул. „Данаил Николаев“ в столицата"}
{"url": "http://www.focus-news.net/news/2019/11/05/2716435/zhivko-todorov-politicheski-gerb-se-predstavi-dobre-na-izborite.html", "text": "Чисто политически ГЕРБ се представи добре в тези избори, защото остана първа политическа сила. Местните избори обаче са мажоритарен вот, по меса вотът е много различен. Това каза Живко Тодоров – кмет на Стара Загора от ГЕРБ, избран още на първи тур, в интервю за предаването „Тази сутрин” на  бТВ . По думите му в Бургас, Стара Загора, Враца, Велико Търново кандидатите на ГЕРБ са постигнали много добър резултат и са избрани с голямо мнозинство още на първия тур. Това показва, че хората харесват тези кметове и им гласуват доверие, обясни Живко Тодоров. Той отбеляза, ча на други места е имало сериозна битка и кандидатите на ГЕРБ не са били припознати – като в Благоевград и Русе. \r\n\"Считам, че тук има повече мажоритарен елемент и трябва да се огледат районите и съответните кандидати, които не са се представили добре. Това означава, че те са сгрешили нещо или в кампанията си или в управлението си, всъщност там е необходима промяна\", обясни още Живко Тодоров. \r\n\"Всеки на тези избори игра, за да може чисто политически по някакъв начин да се постави в пространството. ГЕРБ се наложи да играе срещу всички на втория тур, и затова смятам, че резултатът беше много добър\", коментира още Живко Тодоров. \r\nЗа Стара Загора кметът отбеляза, че е най-важно развитието на индустриалната зона, която да се запълни с бизнес и  да имат младите хора по-добра перспектива в града. „Продължаваме със Зоопарка, с Руския пазар, който трябва да бъде реконструиран изцяло, с ремонта на гарата и летния театър”, каза Живко Тодоров.", "date": "2019.11.05", "title": "Живко Тодоров: Политически ГЕРБ се представи добре на изборите"}
{"url": "http://www.focus-news.net/news/2019/11/05/2716476/pusnati-sa-pod-garantsiya-trima-mazhe-zadarzhani-za-kupuvane-na-glasove-v-gorna-oryahovitsa.html", "text": "Пуснати са под гаранция трима мъже, които бяха задържани по искане на Окръжна прокуратура – Велико Търново за търговия с гласове. Решението е на Районен съд – Горна Оряховица и е от вчера, съобщиха за  Радио „Фокус“ – Велико Търново  от Окръжен съд – Велико Търново. На двама от тях бе наложена мярка „парична гаранция“, а на третия – „подписка“, въпреки, че искането бе и всички те да бъдат задържани под стража.  \r\nМъжете са от Петко Каравелово, Драганово и Първомайци. Те бяха арестувани на 1 ноември за организирано купуване на гласове за кандидат за кмет на община Горна Оряховица. \r\nВчера Районния съд в града остави без уважение искането на прокуратурата за вземане на мярка за неотклонение „задържане под стража“ спрямо трите лица.  \r\nПо отношение на Тодор Д. Т. от Първомайци е наложена мярка за неотклонение парична гаранция в размер на 800 лева. По отношение на Мустафа И. М. от Петко Каравелово е наложена мярка за неотклонение парична гаранция в размер на 1500 лева, а по отношение на Абдул Р. М. от Горна Оряховица - подписка, като обвиняемият няма право да напуска местоживеенето си на адрес село Драганово, община Горна Оряховица, без разрешение от органите на досъдебното производство или от съда. \r\nОпределенията подлежат на обжалване и протест пред Окръжен съд – Велико Търново в тридневен срок, считано от вчера. \r\nРени АТАНАСОВА", "date": "2019.11.05", "title": "Пуснати са под гаранция трима мъже, задържани за купуване на гласове в Горна Оряховица"}
{"url": "http://www.focus-news.net/news/2019/11/05/2716477/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "*** \r\n  Първият дипломат на Берлин Хайко Маас (ГСДП) се дистанцира от плана на министъра на отбраната Анегрет Крамп-Каренбауер (ХДС) за Сирия в рамките на еднодневното си посещение в Турция. „Навсякъде ни казват, че това не е реалистично предложение\", подчерта тогава Маас. С натиска си за създаване зона за сигурност в Северна Сирия под егидата на ООН Крамп-Каренбауер шокира много партньори в международната организация. Ето защо Маас я обвини в нанадяне на щети на германската външна политика, отбелязва националният ежедневник  Die Welt . \r\nМаас смята, че предложението на лидера на ХДС „не е било координирано в рамките на федералното правителство или дори в рамките на Съюза (ХДС/ХСС)... Подобно нещо не прави добро впечатление нито в Германия, нито извън нея“, подчерта външният министър на ФРГ. \r\nНеговите забележки относно предложението на Крамп-Каренбауер бяха откроени още на съвместната пресконференция с турския външен министър Мевлют Чавушоглу в Анкара, отбелязва изданието. \r\nПосещението на Маас в Турция беше силно критикувано, най-вече от редиците на ХДС, откъдето определиха визитата му като „скандална“. \r\n \r\n*** \r\n  Борис Джонсън продължава да има сериозна преднина пред Лейбъристката партия. Това показва първата публикувана анкета на ICM, пише британското евроскептично издание  The Daily Express . \r\nПроучването е проведено между 1 и 4 ноември и сочи, че Консервативната партия е със седем процентни пункта пред работническото движение. Торите увеличават подкрепата си с 3% до 38%, следвани от лейбъристите с 31%, а либерал-демократите са далеч на трето място с 15%. „Партия Брекзит“ на Найджъл Фараж продължава да губи подкрепа и вече е с 9%, но е далеч пред „Зелените“, които са пети с 3%. \r\nВ сериозен удар по надеждите на либерал-демократите да привлекат разочарованите тори, гласували за оставане в ЕС, консерваторите изглежда се представят много добре сред тези, гласували за оставане в Съюза през 2016 година и за Консервативната партия през 2017 година. \r\nБлизо 7 от 10 консерватори, искащи оставане, обявяват намерението си да останат с торите (67%). \r\nИзглежда ториите вършат по-добра работа по привличането на избирателите от 2016 г., искащи напускане, отколкото лейбъристите за привличане на гласувалите през 2016 г. за оставане. \r\nМалко по-малко от 6 о 10 избиратели, които искат излизане от ЕС, ще гласуват за торите, докато по-малко от половината, гласували за оставане, ще подкрепят лейбъристите (45%). \r\n \r\n*** \r\n  Руският президент симпатизира силно на Виктор Орбан. Според Владимир Путин унгарският премиер е мъдър, прагматичен и опитен лидер, способен да взима независими решения. Това заяви говорителят на Кремъл Дмитрий Песков в интервю пред руска телевизия, предава електронното издание  Hungary Today . \r\n„Орбан не е обикновен лидер, той се отличава сред европейските си колеги“, добави още говорителят на руския лидер. \r\nОт името на Путин, Песков също така определи като примерен начинът, по който Орбан води енергийните отношения с Русия. \r\nРусия и Унгария имат значително количество икономически отношения - Унгария задоволява повече от половината от своите нужди от нефт и газ чрез доставката на руски енергийни ресурси, заяви говорителят на Путин. \r\n„Междувременно Унгария не говори за зависимост или, че Русия използва енергийните си ресурси като политическо оръжие. Унгарците купуват прагматично и вече са попълнили всички свои подземни хранилища за газ“, каза Песков. \r\nРуският президент и унгарският премиер се срещнаха в Будапеща миналата седмица, когато унгарски и руски служители подписаха няколко важни споразумения в областта на икономиката, социалната сигурност и спорта. \r\n \r\n*** \r\n Администрацията на президента Доналд Тръмп внесе документи за официалното излизане на САЩ от Парижкото споразумение за климата, пише европейската редакция на  Politico . \r\n„Президентът Тръмп взе решение да се оттегли от Парижкото споразумение поради несправедливата икономическа тежест, наложена на американските работници, фирми и данъкоплатци от обещанията на САЩ, направени съгласно споразумението“, заяви в изявление държавният секретар Майк Помпео. „САЩ намалиха всички видове емисии, дори когато разрастваме икономиката си и гарантираме достъпа на нашите граждани до достъпна енергия“. \r\nПълното оттегляне не може да влезе в сила една година след подаване на документите, така че САЩ няма да напуснат споразумението до 4 ноември 2020 г., деня след президентските избори. Тръмп обеща да се оттегли от споразумението през 2017 г., но не можеше официално да започне процеса до три години след влизането на споразумението в сила. \r\nДействието би направило САЩ единствената държава на Земята, която не е страна по споразумението, призоваващо нациите да определят индивидуални цели за намаляване на емисиите на парникови газове. \r\n***", "date": "2019.11.05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/11/05/2716478/53-godishna-zhena-e-postradala-sled-kato-e-bila-blasnata-ot-lek-avtomobil-v-grad-petrich.html", "text": "53-годишна жена е пострадала след като е била блъсната от лек автомобил в град Петрич. Това съобщиха от пресцентъра на  ОДМВР – Благоевград . Сигналът е получен на 4 ноември около 12:20 часа от ЦСМП-Петрич.  Около 18:45 часа на 3 ноември в района на кръгово кръстовище, образувано от ул.“Полк.Дрангов“, ул.“Капитан Никола Парапанов“ и ул.“Рокфелер“ в гр.Петрич, пресичайки пътното платно на обозначено за целта място, същата е блъсната от лек автомобил „Фолксваген Пасат“ с 58-годишен водач от гр.Петрич. Пострадалата е настанена за лечение в МБАЛ-Петрич с фрактура на ляв глезен.", "date": "2019.11.05", "title": "53-годишна жена е пострадала след като е била блъсната от лек автомобил в град Петрич"}
{"url": "http://www.focus-news.net/news/2019/11/05/2716466/dvizhenieto-po-pat-ii-11-milkovitsa-somovit-v-oblast-pleven-ot-km-196000-do-km-206000-se-osashtestvyava-v-edna-lenta.html", "text": "Движението по път II-11 Милковица-Сомовит в област Плевен от км 196+000 до км 206+000 се осъществява в една лента до 8 ноември поради ремонтни дейности. Tова съобщиха  за  Радио „Фокус“  Областно пътно управление – Плевен. Участъкът е сигнализиран с пътни знаци. Пътните настилки в областта са сухи. Максималните температури ще бъдат между 20°и 25°. Движението по път III-1307 Староселци – Ставерци от км 10+000 до км 13+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е  до 8 ноември. Движението по път III-3501 Каменец – Одърне от км 24+000 до км 29+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е  до 6 ноември. Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 8 ноември. Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на село Коиловци. Движението на МПС ще се осъществява по вътрешно уличната мрежа на село Коиловци. Срокът е до 31 декември.  \r\nВиолета КРЪСТЕВА", "date": "2019.11.05", "title": "Движението по път II-11 Милковица-Сомовит в област Плевен от км 196+000 до км 206+000 се осъществява в една лента"}
{"url": "http://www.focus-news.net/news/2019/11/05/2716473/korneliya-ninova-bsp-stefan-danailov-ne-e-dobre-zdravoslovno.html", "text": "Стефан Данаилов не е добре. Аз ходих при него в болницата. Това каза лидерът на БСП Корнелия Нинова в интервю за предаването „Тази  сутрин“ по  bTV . \"Пускаха ме при него, бяхме в контакт\", допълни Нинова. По думите ѝ Стефан Данаилов много е липсвал на партията в тази кампания.", "date": "2019.11.05", "title": "Корнелия Нинова, БСП: Стефан Данаилов не е добре здравословно"}
{"url": "http://www.focus-news.net/news/2019/11/05/2716479/s-10-sm-se-e-ponizhilo-nivoto-na-reka-dunav-pri-novo-selo-prez-izminaloto-denonoshtie.html", "text": "С 10 см се е понижило нивото на река Дунав при Ново село през изминалото денонощие, като водният стоеж там е минус 8  см, съобщиха от  Хидрометеорологична станция-Ново село . Край Лом водният стоеж е 56 см, а понижението е от 6 см. Нивото на реката при Оряхово е минус 45 см. Там е регистрирано понижение с 7 см. Температурата на водата край Ново село е 14.1 градуса, а при Оряхово - 13.9  градуса.", "date": "2019.11.05", "title": "С 10 см се е понижило нивото на река Дунав при Ново село през изминалото денонощие"}
{"url": "http://www.focus-news.net/news/2019/11/05/2716480/izlozhba-na-45-ikoni-ot-balgarskite-ikonografski-shkoli-shte-bade-predstavena-v-malkata-bazilika-v-plovdiv.html", "text": "Изложба на 45 икони от българските иконографски школи ще бъде представена в Малката раннохристиянска базилика в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Автор на изложбата, която ще бъде открита в 18.00 часа на 6 ноември, е Добрина Бадалова. В експозицията ще бъдат представени също няколко авторски икони, както и непоказвани до сега миниатюри. \r\nДобрина Бадалова е родена през 1971 година в град Габрово. Изучава иконография при проф. Любен Прашков в Православния богословски факултет на Великотърновския университет „Св. Св. Кирил и Методий“. Своята творческа дейност тя започва през 1996 година. От 1996 до 2005 година живее в Братислава, Словакия. През 2002 получава наградата „Св. Кристиано“ в гр. Баручело, Италия. Нейни творби са показвани на общи изложби в БКИ в Братислава(1998, 2000), в Романския културен институт в Лондон (2007), в галерия „Траг“ в Белград (2012). Представяла е индивидуални изложби в Братислава (1996, 2002, 2004,2005), галерия „Диело“ (2001), Моймировце (1998), Кошице (2003), Търнава (2004), БКИ дом „Витгенщайн“, Виена (2012), Български културен институт-Будапеща (2015). Иконите Добрина Бадалова прави по техниката и технологията на старите зографи. \r\nИзложбата може да бъде разгледана до 20 ноември.", "date": "2019.11.05", "title": "Изложба на 45 икони от българските иконографски школи ще бъде представена в Малката базилика в Пловдив"}
{"url": "http://www.focus-news.net/news/2019/11/05/2716472/die-welt-maas-obvinyava-kramp-karenbauer-v-podkopavane-na-germanskata-vanshna-politika.html", "text": "Първият дипломат на Берлин Хайко Маас (ГСДП) се дистанцира от плана на министъра на отбраната Анегрет Крамп-Каренбауер (ХДС) за Сирия в рамките на еднодневното си посещение в Турция. „Навсякъде ни казват, че това не е реалистично предложение\", подчерта тогава Маас. С натиска си за създаване зона за сигурност в Северна Сирия под егидата на ООН Крамп-Каренбауер шокира много партньори в международната организация. Ето защо Маас я обвини в нанадяне на щети на германската външна политика, отбелязва националният ежедневник  Die Welt . \r\nМаас смята, че предложението на лидера на ХДС „не е било координирано в рамките на федералното правителство или дори в рамките на Съюза (ХДС/ХСС)... Подобно нещо не прави добро впечатление нито в Германия, нито извън нея“, подчерта външният министър на ФРГ. \r\nНеговите забележки относно предложението на Крамп-Каренбауер бяха откроени още на съвместната пресконференция с турския външен министър Мевлют Чавушоглу в Анкара, отбелязва изданието. \r\nПосещението на Маас в Турция беше силно критикувано, най-вече от редиците на ХДС, откъдето определиха визитата му като „скандална“.  \r\n \r\n \r\n Тереза Герова", "date": "2019.11.05", "title": "Die Welt: Маас обвинява Крамп-Каренбауер в подкопаване на германската външна политика"}
{"url": "http://www.focus-news.net/news/2019/11/05/2716481/42-godishen-mazh-e-postradal-sled-kato-se-e-blasnal-v-garazh-v-grad-bansko.html", "text": "42-годишен мъж е пострадал след като се е блъснал в гараж в град Банско. Това съобщиха от пресцентъра на  ОДМВР – Благоевград .  Сигналът е подаден около 01:35 часа на 4 ноември в района на ул.“Цар Калоян“ в гр.Банско. Лек автомобил „Рено Меган Сценик“ с 42-годишен водач от гр.Банско, движейки се с несъобразена с пътните условия скорост по прав участък с надлъжен наклон, излиза извън пътното платно и се блъска в гараж. С порезни рани на главата и без опасност за живота е пострадал водачът на автомобила.", "date": "2019.11.05", "title": "42-годишен мъж е пострадал след като се е блъснал в гараж в град Банско"}
{"url": "http://www.focus-news.net/news/2019/11/05/2716483/v-sofiyska-sveta-mitropoliya-se-provede-beseda-za-savremennite-svetogorski-svetii-s-atonskiya-yeromonah-filip.html", "text": "В салона на Софийска света митрополия, с  благословението на Негово Светейшество Неофит, митрополит Софийски и патриарх Български, се проведе беседа по повод храмовия празник на Църногорския манастир \"Св св. безсребреници Козма и Дамян\", с гост-лектора йеромонах Филип от скита \"Малката света Анна\" към Лаврата на св. Атанасий на Света гора - Атон, предаде репортер на  Агенция \"Фокус\" .  \r\nБеседата се състоя в присъствието на  Негово Преосвещенство Белоградчишки епископ Поликарп, викарий на Софийския митрополит, игумена на Църногорската света обител Негово високопреподобие  архимандрит Никанор, Нетово високопреподобие архимандрит Евтимий и др. духовници и много миряни.  \r\nБеседата бе насочена към живота и делото на съвременните светогорски монаси, за които предстои причисляване към лика на светиите поради широкото им почитание като светци в православния свят. Това са старците Даниил Катунакиот (1846-1929), Йероним Симонопетрит (1871-1957), Йосиф Исихаст (1895-1959) и Ефрем Катунакиот (1912-1998). \r\nЙеромонах Филип е автор на няколко книги за Света Гора, измежду които \"Преподобните отци от Атонската пустиня\" - в нея са описани животът и поученията на редица подвижници на благочестието от светогорските скитове \"Малката св. Анна\", Каруля, Катунакя и Керася. Отец Филип лично е познавал много от подвизавалите се там отци, а за мнозина други е слушал от своите старци. \r\nЙеромонах Филип в момента пише и друга книга - \"Брак и монашество\". В нея той чрез словата на свети отци разказва за двата пътя на истинкото подвизание: \"В монашеството пристъпваме за да излезнем от своя егоизъм чрез послушанието, а в брака мъжът и жената са призвани да си помагат един на друг също за да излязат от своето его, за да могат и децата им да живеят в хармония\". \r\nБеседата завърши с тържествено многолетствие, след което множеството присъстващи духовници и миряни получиха благословение от атонския  духовник.  \r\nНикола ПЕТКОВ", "date": "2019.11.05", "title": "В Софийска света митрополия се проведе беседа за съвременните светогорски светии с атонския йеромонах Филип"}
{"url": "http://www.focus-news.net/news/2019/11/05/2716475/pregled-na-osnovnite-temi-vav-varnenskiya-pechat.html", "text": "При обработени 100% от секционните протоколи Иван Портних печели 60,79% от гласовете, или 49 207 гласа, е водещото заглавие в днешния брой на в.  „Черно море“  За Костадин Костадинов са гласували 35,99%, или 29138 души . С „Не подкрепям никого“ са предпочели да отидат до урните 2606 варненци, или 3,22%. Общо 82 124 варненци гласуваха във вчерашния изборен ден. Избирателната активност във Варна достигна едва 28,8%. Броят на действителните бюлетини е 80 951, на недействителните 1173, или 1,43%. Балотажите за районни кметове във Варна също се печелят от ГЕРБ.  \r\nВ тържествена обстановка бяха отбелязани 14 г. от приемането на фрегатата „Дръзки” в състава на Военноморските сили на Република България, пише още в днешния си брой в. „Черно море“. Командирът на флотилия бойни и спомагателни кораби флотилен адмирал Мален Чубенков поздрави командира на кораба капитан ІІ ранг Стоян Христов и екипажа и им благодари за ежедневните усилия и високия професионализъм, проявен при изпълнение на всички поставени през годината задачи. Той им пожела да бъдат все така моряци по дух и призвание и да продължават да носят в сърцата си най-съкровените ценности: чест, достойнство, моряшки дълг, професионализъм на море, взаимопомощ и всеотдайност! През годината фрегата „Дръзки“ участва в състава на Втората постоянна военноморска патрулна група на НАТО в Средиземно море – SNMG2, във военноморското учение на ВМС с международно участие „Бриз 2019”, в тактическото учение на Флотилия бойни и спомагателни кораби – „Черно море 2019”, и в учението на ВМС „Парад“ по повод тържественото отбелязване на 140 г. от основаването на В М С на Република България. \r\nЗапочна кампанията за поставяне на безплатни силанти на постоянните зъби на деца между 5- и 9-годишна възраст. Тя стартира по-късно, но ще продължи по-дълго, до края на месеца. Това каза в сутрешния блок на тв „Черно море“ с водещ Иван Барбов д-р Борислав Даковски, регионален координатор за Варна. Програмата е част от националната кампания за профилактика на оралните заболявания при пациентите до 18 години 2015 - 2020 г. у нас и ще продължи до 30 ноември. Силантите представляват специален материал, който образува тънък слой върху дълбоките вдлъбнатини на дъвкателните повърхности на зъбите.Те предпазват децата от развитието на кариес, като образуват бариера между зъба и бактериите, които водят до този проблем. Националната програма предвижда всяка година да се обработват зъбите на до 20 000 деца. Самото силанизиране ще се осъществява от лекари по дентална медицина в над 200 кабинета в цялата страна.", "date": "2019.11.05", "title": "Преглед на основните теми във варненския печат"}
{"url": "http://www.focus-news.net/news/2019/11/05/2716484/d-r-desislava-katelieva-problemite-v-speshnata-pomosht-shte-se-reshat-ne-samo-s-pari-a-ako-do-kraya-na-2020-uspeem-da-se-pohvalim-s-novi-lineyki-i-remontirani-filiali.html", "text": "По-скоро проблемите в Спешната помощ ще се решат, ако до края на следващата година се похвалим с 400 нови линейки, с ремонтирани 190 филиала на Спешна медицинска помощ в страната, с ново оборудване и с ремонтирани 34 спешни отделения в страната, оборудване със съответните паник бутони и видеонаблюдение, за да бъдат колегите ми по-сигурни в работата си и да не се страхуват от проявите на агресия. Това каза председателят на Националната асоциация на работещите в спешната помощ д-р Десислава Кателиева в интервю за  Агенция „Фокус“ . Д-р Десислава Кателиева посочи, че начинът да се  стабилизира системата за Спешна медицинска помощ е не само да се осигурят средства за заплатите на персонала, но и да се осигурят и сигурни финанси за стабилизиране на системата с ново оборудване. „Просто да спрем да говорим в обещателен и във вариант ще се случи 2 020 и не знам коя година, а просто колегите ми да виждат, че се случва. Нали разбирате, че 80 линейки на фона на 400, от които има социална ресурсна нужда, не могат да успокоят колегите ми. Част от тях отново тази зима ще ходят със старите „Ситроени“ да се борят в преспите, за да спасят пациентите си. Част от тях ще работят в старите филиали на Спешна медицинска помощ, които определено не са в лицеприятен вид със старото оборудване и по стария начин“, добави още тя.   \r\nТеодора ПАВЛОВА \r\n \r\n Пълния текст на интервюто четете по късно в „Мнение“", "date": "2019.11.05", "title": "Д-р Десислава Кателиева: Проблемите в Спешната помощ ще се решат не само с пари, а ако до края на 2020 успеем да се похвалим с нови линейки и ремонтирани филиали"}
{"url": "http://www.focus-news.net/news/2019/11/05/2716482/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Свищовска детска градина се включи в национална образователна програма за насърчаване балансираното хранене и активния начин на живот при децата. Тя е насочена към малчуганите на възраст от 3 до 12 години. Детска градина „Чиполино“ в крайдунавския град е една от образователните институции, които uчастват активно, а с какво точно се включват ще попитаме директорката Боряна Цонова и координаторката Светлана Радева. Очаквайте подробности в предаването  \"Добре дошли в Свищов\"  на  Радио \"Фокус\" - Велико Търново . \r\nБлаготворителен концерт в помощ на младата Станимира Ницова, която се лекува от тежко онкологично заболяване, се проведе в Свищов. Организатори бяха преподаватели и ученици от Школата по изкуства при Първо българско читалище „Еленка и Кирил Д. Аврамови“. През настоящата седмица други служители от културната институция подготвят и благотворително представяне на постановка. Средствата от това събитие също ще са за Станимира, а кой и как може да помогне ще чуете в предаването. \r\n \r\n Водещ на предаването е Луиза Транчева. Телефонът за връзка със студиото е 0885 303 375.", "date": "2019.11.05", "title": "Акценти в предаването \"Добре дошли в Свищов\" на Радио \"Фокус\" - Велико Търновo"}
{"url": "http://www.focus-news.net/news/2019/11/05/2716485/akad-hristo-grigorov-bchk-obedineni-nie-sme-silni-i-pomagame-na-horata-v-nuzhda.html", "text": "Обединени ние сме силни и помагаме на хората в нужда. Това каза акад. Христо Григоров, председател на БЧК по време на конференцията: “Иновативни модели за грижи в общността за хора с хронични заболявания и трайни увреждания”, предаде репортер на  Агенция “Фокус” . \"За мен е удоволствие да ви кажа добре дошли в Български червен кръст. Искам да ви кажа, че днес поръчах специално хубаво време, за да може цялата конференция да мине в добър дух. Темата, която ще се дискутира днес е изключително важна, имайки предвид застаряващото население, не само в България, но и в Европа”, добави Григоров. \r\n\"Искам да благодаря на нашите приятели, които направиха всичко възможно тази програма да се реализира в нашата държава, на норвежките ни партньори. В крайна сметка обединени ние сме силни и помагаме на хората в нужда”, посочи още председателят на БЧК. “Това е изключително важно, защото ние сме длъжни на тези хора, които са ни отгледали, които са ни обучили и които са ни дали възможността да се реализираме. Тази програма вкарва съвсем нови неща, които ще ни дадат възможност да бъдем много по-ефективни и по-близки на проблемите на тези хора, които имат нужда от нашата протегната ръка”, допълни още акад. Григоров. \r\nВиолета СИМЕОНОВА", "date": "2019.11.05", "title": "Акад. Христо Григоров, БЧК: Обединени ние сме силни и помагаме на хората в нужда"}
{"url": "http://www.focus-news.net/news/2019/11/05/2716490/izryadnite-shofyori-v-sliven-shte-poluchavat-igrachki-v-pamet-na-zaginalite-po-patishtata.html", "text": "Световният ден за възпоменание на жертвите от пътни инциденти ще бъде отбелязан в Сливен на 17 ноември. Тогава изрядните шофьори, които са обезопасили децата, пътуващи в автомобилите им, ще получават подарък играчка, осигурена от Регионална здравна инспекция (РЗИ) -  Сливен. Това съобщи пред  Радио \"Фокус\" - Сливен   Борил Димитров, главен експерт в БЧК - Сливен. Инициативата се провежда всяка трета неделя от месец ноември и в нея участват \"Пътна полиция\" и доброволците от Български младежки червен кръст, а тази година към тях ще се включи и РЗИ - Сливен. \r\n\"Като партньор на държавата, БЧК работи целогодишно за превенцията за безопасност по пътищата чрез курсовете, които провежда за първа долекарска помощ на кандидатите за водачи на МПС\", посочи Димитров. \"По време на обучението им на кандидатите за водачи се пускат специални клипове, които ще са важни за тях, когато в бъдеще седнат зад волана – учат ги, че трябва да ползват предпазен колан, да не са арогантни на пътя, да не шофират след употреба на алкохол, да не забравят, че удар с 50 км/ч се равнява на падане от петия етаж и че не е нужно да си в колата, за да причиниш катастрофа, т. е. - да знаят и близките им, че не трябва да им звънят по мобилните телефони, докато шофират защото ги разконцентрират. В този курс се набляга на акция „Зима“ и се раздават брошури осигурени от СБА“, каза още Борил Димитров. \r\nЛюдмила ЙОРГОВА", "date": "2019.11.05", "title": "Изрядните шофьори в Сливен ще получават играчки в памет на загиналите по пътищата"}
{"url": "http://www.focus-news.net/news/2019/11/05/2716492/prezidentat-rumen-radev-balgarskiyat-biznes-tryabva-da-poeme-vodeshtata-rolya-za-preodolyavane-na-sotsialnata-kriza.html", "text": "Бизнесът трябва да поеме водещата роля за излизане от социалната криза, призова президентът Румен Радев на церемонията, на която бяха отличени финалистите от конкурса „Мениджър на годината – 2019“. Това съобщиха от  прессекретариата на държавния глава . Президентът обяви победителя от 12-ото издание на надпреварата за успешни бизнес ръководители, организирано от списание „Мениджър“. Президентът връчи кристалната статуетка на Светла Несторова, главен изпълнителен директор, председател на УС на 3ЕАД \"Булстрад живот Виена иншурънс груп\".  \r\nПо думите на държавния глава развитието на човешкия фактор е от ключово значение за четвъртата индустриална революция и България се нуждае от икономическа среда с високи стандарти и постижения и от пример, с който все повече хора и институции се съобразяват. Президентът открои приноса на компаниите, които инвестират в капитала на българската нация и създават възможности и перспективи за младите хора.   \r\nРумен Радев напомни, че страната ни е с ограничени природни, човешки, финансови и икономически ресурси, но в същото време с огромни демографски и социални проблеми. Като най-ефективен начин за тяхното решаване, държавният глава посочи развитието на силна икономика и високи, устойчиви и догонващи темпове на растеж в сравнение с другите държави в ЕС.  \r\n„Необходимо е в максимална степен да се оползотворяват човешките и материални ресурси, да се развиват високи технологии, производство с висока добавена стойност, високо качество на продуктите и услугите, иновативност и конкурентоспособност”, посочи Румен Радев. По думите му постигането на тези амбициозни цели изисква личности, които знаят как в една динамична среда да ръководят сложни процеси, бързо да превръщат информацията в знание, а знанието в мъдрост и да гледат към бъдещето.   \r\nЦеремонията по награждаването се състоя в понеделник вечерта на сцената на Софийската опера и балет. Президентът Румен Радев беше придружаван от съпругата си Десислава Радева.", "date": "2019.11.05", "title": "Президентът Румен Радев: Българският бизнес трябва да поеме водещата роля за преодоляване на социалната криза"}
{"url": "http://www.focus-news.net/news/2019/11/05/2716486/tsvetozar-tomov-sotsiolog-tryabva-da-prestanem-da-izmenyame-konyunkturno-izborniya-kodeks-v-navecherieto-na-izborite.html", "text": "Най-съществената промяна, която трябва да се наложи занапред, е да се спре с конюнктурното изменяне на Изборния кодекс в навечерието на изборите. Това каза за сутрешния блок  „Добро утро България“  на  Радио „Фокус“  социологът и бивш член на ЦИК, Цветозар Томов. Той допълни, че България трябва да има изборен кодекс, който да регламентира това промените в него да не бъдат валидни за непосредствено предстоящи избори. Според него по темата е необходим сериозен обществен дебат. „ В изборния кодекс има маса абсурди. Абсурдно е въвеждането на машинното гласуване за едни видове избори и не въвеждането му за други. Трябва да имаме някаква единна позоция по въпроса. Абсурдно е да продължаваме по този начин да товарим секционните комисии с обработката на изборните резултати след 14-часов работен ден и без те да са достатъчно добре обучени да вършат тази работа. Това продуцира огромен брой технически грешки при отразяването на изборните резултати. Абсурдно е да имаме изборно законодателство при което представянето, броенето на резултатите, не е обект на по-голяма прозрачност от публична сила, от тази, която е възможна в момента. Единият от изходите е въвеждането на преброителни комисии. Алтернативният изход е използването на оптични скенери в изборния процес“, допълни той. Цветозар Томов уточни, че машинното гласуване няма да реши проблема с недействителните бюлетини, защото техният брой зависи от волята на гражданите. Според него решението е въвеждане на системи за оптично сканиране, които се използват в доста други страни. \r\nВеселка ИВАНОВА", "date": "2019.11.05", "title": "Цветозар Томов, социолог: Трябва да престанем да изменяме конюнктурно Изборния кодекс в навечерието на изборите"}
{"url": "http://www.focus-news.net/news/2019/11/05/2716493/tsvetozar-tomov-sotsiolog-nyama-nevinni-partii-v-istoriyata-s-prozrachnostta-na-mestnite-izbori-neobhodim-e-obshtestven-natisk.html", "text": "Няма невинни партии в историята с прозрачността на местните избори, необходим е обществен натиск. Това каза Това каза за сутрешния блок  „Добро утро България“  на  Радио „Фокус“  социологът и бивш член на ЦИК, Цветозар Томов. Истината за изборния процес у нас се намира по средата на двете крайни тези, които изказаха президентът и премиерът на втория тур на местните избори, обясни той. По думите му от една страна Румен Радев поставя въпрос, който е болезнена тема за българския изборен процес, но от друга страна практиките за контролиране и манипулиране на вота съществуват и съпровождат местните избори от началото на века. Общественият дебат за прозрачността на изборите трябва да се състои между хора, заинтересувани от това в България да има честни избори. Според него това не са толкова политическите партии. „ Говорим за купуване и продаване на гласове. Сигнали има от цялата страна. По-малко се говори за контролиран вот, но според мен той е по-голямата опасност. Всички се правим на разсеяни относно това, че правоохранителната система не прави почти нищо по този въпрос. Това са проблеми на обществото, а не на партиите, защото партиите са тези, които купуват гласове и създават тези практики. Въпросът е как партиите да бъдат ограничени и спрени. Не очаквам, че е възможно да се съберат партиите в Българуия и да се разберат по този въпрос. Това е все едно сицилианската мафия да събере различните си клонове и те да се саморазпуснат сами. Трябва обществен натиск, за да се прекратят тези практики. Трябва работещо правораздаване“, уточни той. Според Цветозар Томов контролираният вот е много по-голяма опасност от купуването и продаването на гласове.  \r\nВеселка ИВАНОВА", "date": "2019.11.05", "title": "Цветозар Томов, социолог: Няма невинни партии в историята с прозрачността на местните избори, необходим е обществен натиск"}
{"url": "http://www.focus-news.net/news/2019/11/05/2716487/d-r-desislava-katelieva-2020-e-godinata-v-koyato-tryabva-za-posleden-pat-da-badat-uvelicheni-zaplatite-v-speshnata-meditsinska-pomosht.html", "text": "Наистина 2020 година е годината, в която трябва за последен път да бъдат увеличени заплатите на работещите в системата на Спешната медицинска помощ, както беше обещано през. Това каза председателят на Националната асоциация на работещите в спешната помощ д-р Десислава Кателиева в интервю за  Агенция „Фокус“ . Д-р Десислава кателиева посочи, че бюджетът на Министерство на здравеопазването, предназначен за структурите на Спешната помощ, отива за извънболничната Спешна помощ. „Защото там са практически структурите, които са изцяло на държавно финансиране. Структурите на спешните отделения – те са към 34 лечебни заведения на територията на страната, които са търговски дружества. И при тях Министерство на здравеопазването участва само със заплащане на дейности, които са извършили в тези спешни приемни отделения“, добави тя.  \r\nД-р Кателиева припомни, че поетапното увеличаване на Фонд „Работна заплата“ за спешните медици е започнало през 2013 година и вече възнагражденията са увеличени с 60%. „Но за съжаление, не само парите са това, което задържа колегите ми в системата. Доброто заплащане не може да компенсира все още лошото оборудване и лошите условия на труд, агресията, стреса, претоварването. Колегите ми продължават да работят на по две работни места, продължават да работят в условия на агресия и стрес. За съжаление средната възраст в Центровете за спешна медицинска помощ на работещите е над 50 години, а не както би трябвало да бъде, на възраст между 20 и 40 години, да има млади кадри: лекари, медицински специалисти и парамедици. Просто проблемите ни не се решават само с увеличаването на проектобюджета за здравеопазването за 2020 година“, добави още тя. \r\nТеодора ПАВЛОВА \r\n \r\n Пълния текст на интервюто четете в „Мнение“", "date": "2019.11.05", "title": "Д-р Десислава Кателиева: 2020 е годината, в която трябва за последен път да бъдат увеличени заплатите в Спешната медицинска помощ"}
{"url": "http://www.focus-news.net/news/2019/11/05/2716489/afp-iran-shte-vazobnovi-obogatyavaneto-na-uran-v-podzemen-zavod.html", "text": "Президентът на Иран Хасан Рухани обяви, че страната му ще възобнови обогатяването на уран в подземен завод, разположен южно от Техеран, предава  AFP . \r\nПрекратяването на дейността в завода в планините близо до свещения шиитски град Кум беше едно от ограниченията за ядрените дейности, които Иран прие в замяна на премахването на международните санкции. Съответното бе скрепено в договора за ядрената програма на близкоизточната република, подписан през лятото на 2015 г. \r\nМиналата година САЩ обявиха изтеглянето си от сделката, след което наложиха санкции на Иран. В отговор Техеран започна поетапно спиране на изпълнение на ангажиментите си по договора.   \r\n \r\n Тереза Герова", "date": "2019.11.05", "title": "AFP: Иран ще възобнови обогатяването на уран в подземен завод"}
{"url": "http://www.focus-news.net/news/2019/11/05/2716488/premierat-boyko-borisov-balgariya-e-darzhavata-koyato-ima-nula-migratsiya-blagodarenie-na-vsichki-vzeti-merki.html", "text": "Премиерът Бойко Борисов се срещна с министъра на външните работи на Чешката република Томаш Петричек. Българският министър-председател и чешкият министър обсъдиха доброто сътрудничество между България и Чехия, като подчертаха потенциала за задълбочаване на двустранните връзки в търговско-икономическия сектор. Това съобщиха от  правителствената информационна служба . В разговора фокус бе поставен върху засилването на партньорство в сфери като инвестиционно сътрудничество, туризъм, ИТ сектор, хранително-вкусовата промишленост, зелени инвестиции във високоефективни индустрии и услуги със средна и висока добавена стойност.  \r\nПо време на срещата премиерът Борисов изтъкна добрите макроикономически и финансови показателите на страната – България е привлекателна за чуждите инвеститори с ниските си данъци, стабилна икономическа среда и огромен фискален резерв. „Изключителна добра данъчна среда имаме. Инвестиции и стабилност – ние ще държим прогнозируеми данъците до края“, заяви Бойко Борисов. \r\nМинистър-председателят Борисов акцентира и върху сериозната работа на страната ни по охраната на външната граница на Европейския съюз. „България е държавата, която има нула миграция, благодарение на всички взети мерки, спазвайки всички европейски правила“, подчерта още премиерът Бойко Борисов. Той акцентира върху споразумението между ЕС и Турция, което  работи перфектно. „Така надеждно пазим границата и гарантираме спокойствието на Европа“, каза министър-председателят Борисов. По думите му Чехия е важен партньор на България в ЕС и съюзник в НАТО.", "date": "2019.11.05", "title": "Премиерът Бойко Борисов: България е държавата, която има нула миграция, благодарение на всички взети мерки"}
{"url": "http://www.focus-news.net/news/2019/11/05/2716495/rabotilnitsa-art-i-fakti-v-turisticheski-kompleks-akve-kalide-v-burgas-na-10-noemvri-shte-bade-posvetena-na-tvorchestvo-s-estestveni-materiali.html", "text": "На 10 ноември туристически комплекс \"Акве Калиде\" в Бургас предлага нови предизвикателства за малки и по-големи сръчковци. Това съобщиха от пресцентъра на  Община Бургас . В неделните работилници \"Арт-И-Факти\" ще бъдат изработвани каменни картини и еко моливници. Сюжетите на картините ще бъдат композирани от рисувани морски камъчета, а моливниците ще се изработват от рециклирана хартия с декорации, нанасяни върху грис. В арт работилницата от 11.00 до 13.00 ч. малките творци ще получат креативни идеи за творчество с естествени материали. Гост-художникът на следващото издание \"Арт-И-Факти\" ще презентира свои арт произведения като приложни картини, пана и инсталации, пластики, ръчно изработени кукли, книгоразделители и др. \r\nТаксата за участие в работилничките е 3 лв. за 1 изделие, 4 лв. - за две изделия. Освен че ще си изработят за спомен интересни предмети, децата могат да посетят безплатно музея, в който ще бъде прожектиран 3D мапинг филм.", "date": "2019.11.05", "title": "Работилница Арт-И Факти\" в туристически комплекс \"Акве Калиде\" в Бургас на 10 ноември ще бъде посветена на творчество с естествени материали"}
{"url": "http://www.focus-news.net/news/2019/11/05/2716496/administrativen-sad-varna-ostavi-bez-razglezhdane-zhalba-na-kandidat-za-kmet-na-obshtina-varna-sreshtu-reshenie-na-obshtinskata-izbiratelna-komisiya.html", "text": "Административен съд – Варна остави без разглеждане жалбата на Цветан Атанасов в качеството му на регистриран кандидат за кмет на Община Варна, срещу Решение № 288 от 28 октомври 2019 г. на Общинска избирателна комисия (ОИК) – Варна и прекрати производството по адм. дело № 3004/2019 г., съобщиха от пресцентъра на  Административен съд – Варна . \r\nВ мотивите си съдът сочи, че на проведения на 27 октомври 2019 г. избор за кмет на Община Варна, доколкото нито един от кандидатите за кмет на Община Варна не е получил повече от половината действителни гласове, не е налице избран кмет, поради което във връзка с провеждането на втория тур, с оспореното решение на ОИК – Варна са определени допуснатите до участие във втория тур кандидати. Предвид изложеното, оспореното Решение № 288 от 28.10.2019 г. на ОИК – Варна не е за определяне на резултатите от изборите, а на обжалване подлежи именно решението на ОИК за определяне на резултатите от изборите, т.е. актът, с който приключва процедурата и който поражда последици и слага край на изборния процес. Решенията на ОИК, с които се определят само кандидатите, допуснати до участие във втория тур, имат междинен/подготвителен характер относно провеждането на втория тур, при който ще бъде определен окончателният резултат от избора за кмет на община, поради което не подлежат на оспорване. Съдебният състав е приел, че тъй като оспореното решение не е годен за оспорване акт, подлежащ на контрол за законосъобразност, жалбата като процесуално недопустима следва да бъде оставена без разглеждане, а образуваното съдебно производство да се прекрати. \r\nВ подкрепа на направения от съда извод е формираната постоянна и непротиворечива съдебна практика - определения по адм. дело № 12505/2007 г., адм. дело № 14555/2011 г., адм. дело № 14714/2011 г., адм. дело № 13503/2015 г., адм. дело № 14455/2015 г., адм. дело № 14456/2015 г. и др. на Върховния административен съд. \r\nОпределението подлежи на обжалване с частна жалба пред Върховния административен съд в 7-дневен срок от съобщаването му на страните. \r\nПо постъпила жалба от Иван Маринов – кандидат за кмет от ПП СДС в с. Изворско, община Аксаково, област Варна, срещу Протокол на СИК в избирателна секция №030200008 с. Изворско и Решение на РИК №284/28.10.2019 г. за определяне на изборните резултати в село Изворско, е образувано ново изборно адм. дело №3008/2019 год.  \r\nНова жалба е постъпила от Ирина Делчева срещу т. 3 от Решение №299/28.10.2019 г. на ОИК – Варна. Според жалбоподателя решението е неправилно и незаконосъобразно в тази си част и трябва да бъде отменено. Образувано е изборно административно дело №3010/2019 г.", "date": "2019.11.05", "title": "Административен съд – Варна остави без разглеждане жалба на кандидат за кмет на Община Варна срещу решение на Общинската избирателна комисия"}
{"url": "http://www.focus-news.net/news/2019/11/05/2716494/mladezh-ot-pomorie-postigna-vpechatlyavashta-pobeda-na-evropeysko-kompyutarno-sastezanie.html", "text": "Младеж от Поморие постигна впечатляваща победа на европейско компютърно състезание. Това съобщиха от пресцентъра на  Община Поморие . На 1 ноември във Франция, на стадион Paris Games Week се проведе състезание по компютърната игра Brawlhalla. Единствният представител за България в съревнованието бе Павел Милев – ученик в 12 клас на СУ \"Иван Вазов\" Поморие с класен ръководител Мариана Карталова. Състезавайки се в реално време с още 15 участници от различни европейски държави, младият помориец спечели първото място, трофей и парична премия. Съвсем скоро Павел заминава за Америка на световно състезание в същата игра, което ще се проведе в Атланта Джорджия. Пожелаваме му успех!", "date": "2019.11.05", "title": "Младеж от Поморие постигна впечатляваща победа на европейско компютърно състезание"}
{"url": "http://www.focus-news.net/news/2019/11/05/2716491/tass-iran-obyavi-nachaloto-na-nova-faza-na-namalyavane-na-angazhimentite-si-kam-yadrenoto-sporazumenie.html", "text": "Считано от 6 ноември, Иран ще започне нова, четвърта по ред фаза на намаляване на ангажиментите си по ядреното споразумение, подписано със световните сили през лятото на 2015 г. Това обяви държавният глава на страната Хасан Роухани, предава  TACC . \r\n„Иран ще започне четвъртия етап на намаляване на задълженията си по ядрената сделка утре\", цитира агенцията думите му. \r\nСпоред Роухани Техеран ще започне да използва центрофуги в съоръжението във Фордо на 6 ноември. „Четвъртата фаза [намаляване на задълженията] ще започне с инжектирането на газ в центрофуги във Фордо\", поясни Роухани. \r\nПрекратяването на дейността в завода в планините близо до свещения шиитски град Кум беше едно от ограниченията за ядрените дейности, които Иран прие в замяна на премахването на международните санкции. Съответното бе скрепено в договора за ядрената програма на близкоизточната република, подписан през лятото на 2015 г. \r\nМиналата година САЩ обявиха изтеглянето си от сделката, след което наложиха санкции на Иран. В отговор Техеран започна поетапно спиране на изпълнение на ангажиментите си по договора.   \r\n \r\n Тереза Герова", "date": "2019.11.05", "title": "ТАСС: Иран обяви началото на нова фаза на намаляване на ангажиментите си към ядреното споразумение"}
{"url": "http://www.focus-news.net/news/2019/11/05/2716501/otnovo-se-e-zapalilo-staroto-smetishte-v-svishtov-pozharat-e-potushen.html", "text": "На седем сигнала за пожари в сухи треви, отпадъци и стърнища са реагирали пожарникари във Великотърновска област през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Първото обаждане е от 11.36 часа. То е за горящи отпадъци на старото сметище в Свищов. Причината за инцидента е небрежност при боравене с открит огън. Пожарът е потушен от екип на местната пожарна. \r\nОстаналите сигнали са за запалени стърнища в Бяла черква, както и за горящи сухи треви в землищата на селата Драганово, село Лесичери, Миндя и край Павликени. \r\nРени АТАНАСОВА", "date": "2019.11.05", "title": "Отново се е запалило старото сметище в Свищов, пожарът е потушен"}
{"url": "http://www.focus-news.net/news/2019/11/05/2716500/vecher-makedoniya-sasht-shte-se-opitat-da-promenyat-pozitsiyata-na-es-za-severna-makedoniya-i-albaniya-palmar-obeshta-nova-vizita-v-regiona.html", "text": "До срещата на върха през май догодина САЩ ще се опитат да убедят Европейския съюз до да промени позицията си за започване на преговори за присъединяване със Северна Македония и Албания. Това увери специалният пратеник на Държавния департамент във Вашингтон за Западните Балкани Матю Палмър от Сърбия, последна спирка от балканската му обиколка, като повтори, че резултатите от последната среща на Общността е „историческа грешка“, отбелязва електронното издание на скопския вестник  „Вечер“ . \r\n„САЩ искат Западните Балкани да имат европейска перспектива и ние ще направим всичко възможно, за да убедим ЕС да промени позицията си преди среща на европейските лидери в Загреб“, подчерта Палмър на съвместна пресконференция със сръбския президент Александър Вучич в Белград. \r\nМеждувременно държавният глава на западната ни съседка изпрати директна покана до американския си колега Доналд Тръмп да посети Сърбия и целия регион. Европейската перспектива на страните от Западните Балкани също ще бъде в центъра на срещата на върха за „мини Шенген“, която ще се проведе в Охрид в събота, 9 ноември.  \r\nЗаместник-заместник-държавният секретар на САЩ също проведе срещи с македонските държавни и политически лидери в Скопие миналата седмица, като заяви, че Вашингтон очаква страната да стане пълноправен член на НАТО съвсем скоро. \r\nСлед тридневно посещение в страната, Палмър обяви, че ще се завърне в Македония съвсем скоро, за да възобнови разговорите със своите партньори в Скопие. \r\n \r\n Тереза Герова", "date": "2019.11.05", "title": "„Вечер“ (Македония): САЩ ще се опитат да променят позицията на ЕС за Северна Македония и Албания, Палмър обеща нова визита в региона"}
{"url": "http://www.focus-news.net/news/2019/11/05/2716497/sport-viktoriya-tomova-otpadna-v-parviya-krag-na-turnira-v-kitay.html", "text": "Виктория Томова отпадна в първия кръг на турнира по тенис на твърди кортове в китайския град Шенжен. Българката загуби от поставената под номер 6 Данка Ковинич от Черна гора с 5:7, 1:6, след двубой, продължил 87 минути. \r\nДвете имаха по две разменени победи в срещите си до днес, като за последно играха на 24 октомври на турнир от същия ранг в унгарския град Секешфехервар, когато победи черногорката.", "date": "2019.11.05", "title": "Спорт: Виктория Томова отпадна в първия кръг на турнира в Китай"}
{"url": "http://www.focus-news.net/news/2019/11/05/2716502/sotsialno-podpomagane-general-toshevo-shte-predprieme-merki-za-osiguryavane-na-po-dobri-bitovi-usloviya-za-mnogodetnoto-semeystvo-ot-kardam-v-koeto-9-godishno-dete-pochina.html", "text": "От дирекция „Социално подпомагане“ (ДСП) в Генерал Тошево ще предприемат мерки за осигуряване на по-добри битови условия за многодетното семейство от Кардам, в което 9-годишно дете почина, поради неизяснени засега причини, а 11-годишната му сестричка бе в много тежко състояние. Това каза за  Радио „Фокус“ – Варна   Йорданка Чанева от Районна прокуратура – Генерал Тошево. Тя добави, че мерки за подобряване на битовите условия за живот във фамилията ще бъдат предприети и от страна на кметството. „Децата ще продължат да се отглеждат в семейна среда, както и досега – от бабата, дядото  и майката. От „Социално подпомагане“ работят със семейството приблизително от месец април 2019 г. и то поради раздялата на родителите на шестте деца“, допълни прокурор Чанева. Тя посочи, че към момента се очакват резултатите от назначените експертизи и изследвания. \r\nДесислава ВАСИЛЕВА", "date": "2019.11.05", "title": "„Социално подпомагане“ – Генерал Тошево ще предприеме мерки за осигуряване на по-добри битови условия за многодетното семейство от Кардам, в което 9-годишно дете почина"}
{"url": "http://www.focus-news.net/news/2019/11/05/2716505/parvoto-zasedanie-na-noviya-obshtinski-savet-shte-se-provede-v-belovo.html", "text": "Със заповед на областния управител се свиква първото заседание на Общинския съвет на община Белово при дневен ред с единствена точка – избор на председател на Общинския съвет, съобщиха от  Община Белово . Заседанието ще започне в 16.00 часа в Заседателната зала на Общинския съвет. Преди началото на заседанието новоизбраните общински съветници и кметове да положат клетва по чл.32, ал.1 от Закона за местното самоуправление и местната администрация, като удостоверят полагането на клетвата си с подписване на клетвен лист.", "date": "2019.11.05", "title": "Първото заседание на новия Общински съвет ще се проведе в Белово"}
{"url": "http://www.focus-news.net/news/2019/11/05/2716499/pet-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на пет села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от аварии са абонатите от населените места Мътеница, Отец Паисиево, Богдан, Болярци и Козаново. Не е посочен краен срок за възстановяване на нормалното водоподаване към засегнатите домакинства. \r\nС нарушено водоподаване до 13.00 часа са част от жителите на град Стамболийски, поради профилактика на помпена станция. Екипите на водоснабдителното дружество работят  по отстраняването на аварии в района на улиците „Криволак“ и „Дръндева“ в град Карлово, също при улиците „Изворна“, „Достоевски“, „Братя Търневи“, „Правда“ и „Крайна“ в град Пловдив. \r\nТони МИХАЙЛОВ", "date": "2019.11.05", "title": "Пет села в Пловдивска област са с нарушено водоподаване заради аварии"}
{"url": "http://www.focus-news.net/news/2019/11/05/2716503/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "До срещата на върха през май догодина САЩ ще се опитат да убедят Европейския съюз до да промени позицията си за започване на преговори за присъединяване със Северна Македония и Албания. Това увери специалният пратеник на Държавния департамент във Вашингтон за Западните Балкани Матю Палмър от Сърбия, последна спирка от балканската му обиколка, като повтори, че резултатите от последната среща на Общността е „историческа грешка“, отбелязва електронното издание на скопския вестник  „Вечер“ . \r\n„САЩ искат Западните Балкани да имат европейска перспектива и ние ще направим всичко възможно, за да убедим ЕС да промени позицията си преди среща на европейските лидери в Загреб“, подчерта Палмър на съвместна пресконференция със сръбския президент Александър Вучич в Белград. \r\nМеждувременно държавният глава на западната ни съседка изпрати директна покана до американския си колега Доналд Тръмп да посети Сърбия и целия регион. Европейската перспектива на страните от Западните Балкани също ще бъде в центъра на срещата на върха за „мини Шенген“, която ще се проведе в Охрид в събота, 9 ноември.  \r\nЗаместник-заместник-държавният секретар на САЩ също проведе срещи с македонските държавни и политически лидери в Скопие миналата седмица, като заяви, че Вашингтон очаква страната да стане пълноправен член на НАТО съвсем скоро. \r\nСлед тридневно посещение в страната, Палмър обяви, че ще се завърне в Македония съвсем скоро, за да възобнови разговорите със своите партньори в Скопие. \r\n*** \r\n \r\n  Ако Гърция иска отново да се върне на Балканите, сега, може би, е най-подходящият момент, пише вестник  Kathimerini  в анализ за ситуацията на Балканите, особено за Северна Македония и Албания след френското вето на срещата на върха на ЕС, както и за позицията на Гърция и възможните нейни ходове. \r\n„Една инициатива на Атина в следващия период в ЕС отново да се дискутира въпросът за отваряне на присъединителни преговори със Северна Македония и Албания би издигнала много авторитета на Гърция и би я върнал на позицията на надежден европейски играч на Балканите“, оценяват чуждестранни дипломатически източници. \r\nДипломат от пряко засегнатите страни е запитал пред изданието „защо сега гръцката страна не вземе инициативата. Атина от 2003-та година имаше амбицията да стане локомотива на балканския влак към Европа“ и е добавил, че резултатът би бил позитивен не само за Северна Македония и Албания, но и за Гърция и останалите европейски страни. \r\n„Катимерини“ коментира, че инициатива ще бъде приветствана от албанския премиер Еди Рама, докато на Зоран Заев „може да послужи като спасителна линия за предстоящите парламентарни избори, заплашен от тежко поражение от националистите, ако Европа не направи нищо, за да му помогне в последния момент“. \r\nОнова, което може да се направи според гръцкия вестник е на срещата на министрите на външнитеработи този месец, когато Италия отвори отново въпроса за дата за започване на преговорите със Скопе и Тирана, да се разгледа решението на предишната среща на върха и да се свика извънредна такава преди изборите през април. \r\nЗа да има щастлив край тази идея, Франция ще трябва да промени позицията си, но засега няма такива сигнали, а Макрон остава фокусиран върху вътрешния фронт и по въпроса за разширяването, пише вевстникът. \r\nПо отношение на Преспанския договор и сценария за „замразяване“ на използването на новото име на Македония за вътрешна употреба, авторът коментира, че теоретично това може да се случи „от момента, когато прилагането е свързано с интеграционния процес, който е замразен поне от юни“ и добави, че това политически би било в полза на македонския премиер преди изборите. \r\n*** \r\n \r\n  Движение „Самоопределение“ (Ветевендосие (ВВ)) и Демократическата лига на Косово (ЛДК) проведоха нов кръг от преговорите за формиране на ново правителство след изборите в Косово на 6 октомври. След срещата представителият на ВВ Глаук Конюфца заяви пред медиите, че очаква коалиционните разговори да завършат след 10 дни, пише прищинският ежедневник  Gazeta Express . \r\nКонюфца заяви, че по време на срещата в понеделник работните групи на двете партии са се договорилии за хармонизиране на програмата за здравеопазване и образование. „Днес се срещнахме, за да обсъдим здравеопазването и образованието. Работните ни групи договориха позициите на всяка политическа партия и ние постигнахме съгласие по повечето теми“, отбеляза политикът. Представителят на ВВ заяви, че двете страни все още не обсъждат споделянето на правомощия в новото правителство. „Все още не сме насрочили среща, за да преговаряме за споделяне на правомощия“. \r\nПо неговите думи, работните групи на следващата среща ще обсъдят социалните политики, като добави, че по политически въпроси и външна политика дискусията ще се проведе на най-високо ниво от двете партии. Kонюфца намекна, че ВВ, като победители в изборите, ще оглавят новото правителство, казвайки, че „кандидатът за съставяне на ново правителство ще бъде от политическо образувание, което спечели мнозинството от гласовете“. На въпрос за постигане на след-изборна сделка, Конюфца отговори: „Мисля, че преговорите за съставяне на новото правителство ще приключат след десет дни“. \r\n*** \r\n \r\n  Върховният представител на ЕС за външните работи Федерика Могерини съобщи, че Черна гора, Албания, Норвегия и Украйна са се присъединили към решението на Европейския съюз да продължи санкциите срещу Русия и отделни лица в Украйна, пише белградският ежедневник  „Политика“ . \r\n„Кандидатите за влизане Черна гора и Албания, членката на Европейската икономическа зона Норвегия, както и Украйна се присъединиха към решението. Те ще гарантират, че националните политики са в съответствие с това решение. ЕС приветства ангажимента им“, каза Могерини, цитирана от РТЦГ. \r\nРусия е под санкции на ЕС от 2014 г., когато Съюзът обвини Кремъл, че е застрашил териториалната цялост на Украйна чрез анексирането на Крим, което Москва отрича, а санкциите включват около 150 лица от Русия и Украйна, съобщава Танюг. \r\n***", "date": "2019.11.05", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2019/11/05/2716506/ot-6-do-29-noemvri-se-ogranichava-dvizhenieto-po-14-km-uchastak-ot-avtomagistrala-struma-v-posoka-dupnitsa.html", "text": "От утре - 6 ноември, до 29 ноември движението по 14-километров участък от автомагистрала (АМ) „Струма“ в посока Дупница - от пътен възел „Долна Диканя“ до пътен възел „Дупница – Север“, се ограничава за ремонт на фуга на съоръжението при 46-ти км. Това съобщиха от пресцентъра на  Агенция „Пътна инфраструктура“ . Трафикът за Дупница от п. в. „Долна Диканя“ ще се насочва по път I-1 (Е-79), като при п. в. „Дупница – Север“ ще се връща обратно на АМ „Струма“ в посока ГКПП „Кулата“. Шофьорите трябва да карат внимателно, със съобразена скорост и да спазват стриктно пътната сигнализация.  \r\nРемонтните дейности на фугата на съоръжението при 46-ти км се изпълняват от фирмата-изпълнител и са за негова сметка, като част гаранционното обслужване на отсечката.", "date": "2019.11.05", "title": "От 6 до 29 ноември се ограничава движението по 14 км участък от автомагистрала „Струма“ в посока Дупница"}
{"url": "http://www.focus-news.net/news/2019/11/05/2716504/d-r-nadezhda-todorovska-bchk-v-balgariya-ima-trayna-tendentsiya-na-zastaryavane-na-naselenieto-i-narastvashta-potrebnost-ot-zdravni-grizhi-i-sotsialni-uslugi.html", "text": "Проектът \"Иновативни модели за грижи в общността за хора с хронични заболявания и трайни увреждания\" започна сега в края на месец май и ще продължи до 2023 г. Това каза д-р Надежда Тодоровска, зам.-генерален директор на БЧК и ръководител на проекта по време на конференцията: “Иновативни модели за грижи в общността за хора с хронични заболявания и трайни увреждания”, предаде репортер на  Агенция\" Фокус\" . \"Един период, в който трябва много неща да се случат. Пред какви предизвикателства се намираме ние в България. Както се казва ние имаме трайна тенденция на застаряване на населението и нарастваща потребност от здравни грижи и социални услуги. Тенденция имаме в увеличаване на хроничните незаразни болести, които причиняват смърт и намалена работоспособност. Имаме висок дял на болничните грижи\", добави Тодоровска. По думите й, в България имаме изключително добре разработена система от болнични заведения, които гълтат около 66% от бюджета за здравеопазване.\" Това води до повишаване на разходите в болничната сфера. Тази пирамида в световен аспект е обратно. Основната е извънболничната, доболничната помощ, а в България имаме обратното, болничната помощ е водещата. Това води до неравномерно покритие на здравните грижи в различните региони на страната и затруднен достъп до здравеопазване. Няма как във всяка община да има по една болница,дори богата държава като Норвегия не може да си позволи това\", обясни още зам.-генералният директор на БЧК.  \r\n\"Имаме намаляване на броя на хората, които могат да бъдат заети като болногледачи и медицински сестри. В резултат на ниска раждаемост и миграция. Това за доста сериозно предизвикателства относно кадровото обезпечаване на всякаква услуга в тази сфера\", каза още тя. \"Във връзка със застаряването на населението имаме най-висок дял от публичните разходи за здравеопазване в сегмента за възрастни хора. Това води до анализ, след който трябва да се случи редизайн на здравната система. Трябва да има повече преход в извънболнични лабораторни грижи, трябва по нов подход да получаване кадрите. Трябва да реформиране и системата за финансиране, защото без пари не може да се случат много неща. И естествено да вкараме иновативните услуги чрез въвеждане на новите технологии\", посочи още д-р Тодоровска.  \r\nВиолета СИМЕОНОВА", "date": "2019.11.05", "title": "Д-р Надежда Тодоровска, БЧК: В България има трайна тенденция на застаряване на населението  и нарастваща потребност от здравни грижи и социални услуги"}
{"url": "http://www.focus-news.net/news/2019/11/05/2716458/pregled-na-osnovnite-temi-vav-velikotarnovskiya-pechat.html", "text": "„Новият управленски пасианс във В. Търново се нарежда на 6 ноември“, е водещо заглавие в областния всекидневник  „Янтра Днес” . Инж. Даниел Панов ще започне с клетва на 6 ноември третия си управленски мандат като кмет на община Велико Търново. По традиция това ще стане в емблематичната за старата столица и за цяла България сграда на музей „Възраждане и Учредително събрание“.  \r\n„Златарица има нов кмет, Г.Оряховица и Лясковец си избраха старите“, пише още вестникът. Шампионът по борба Михаил Ганев е новият кмет на община Златарица. 34-годишният спортист, издигнат от „БСП за България“ е получил 1306 гласа, което в проценти е 53,31. На балотажа за досегашния кмет на общината Пенчо Чанев от „ВМРО – БНД“ са гласували 1130 или 46,12%.  \r\n„Пуснаха под парична гаранция мъжете, обвинени в купуване на гласове в Горнооряховско“, е новина от криминалната хроника. На страница пета има материал за търновския актьор Иван Митев, който „Влезе в „Откраднат живот“ и „Столичани в повече“. „Етър – 64“ удари с 30:18 като гост „Спартак“, е тема от спортните страници.  \r\n„Битката приключи: Победителите ликуват, победените ще чакат за реванш четири години“, е заглавие от другия областен ежедневник -  „Борба“ . Инж. Добромир Добрев спечели балотажа в Горна Оряховица и ще бъде кмет на общината за трети мандат. За кандидата на ГЕРБ гласуваха 8633 избиратели, което е 51,13% от имащите право на глас, а за опонента му от Коалиция „БСП за България“, АБВ, „Движение 21“ Явор Божанков – 7882-ма, или 46,34%. Разликата между двамата е 781 гласа.  \r\n„11,1 милиона лева идват във В. Търново за надлеза над „Магистрала“, две кръгови кръстовища и два паркинга за туристи“, е друга новина от броя. 11,1 млн. лв. получава Велико Търново по Оперативна програма „Региони в растеж“ за две кръгови кръстовища, дългоочаквания надлез на ул. „Магистрална“, два паркинга за туристи, на които гостите на града ще спират, както и още няколко ремонта, свързани с организацията на движението.  \r\nВ днешното издание има материал и за търновката Екатерина Пушкарова, която „мина по червения килим в Лондон“.  „Двама скитници отиват на съд за убийството на трети бездомник в Горна Оряховица“, е новина от криминалната хроника. „Хандбалистките с нов успех, Миглена Христова и Олександа Замишляк с по девет попадения в Плевен“, е заглавие от спортните страници.", "date": "2019.11.05", "title": "Преглед на основните теми във великотърновския печат"}
{"url": "http://www.focus-news.net/news/2019/11/05/2716507/d-r-nadezhda-todorovska-bchk-domashnite-grizhi-sa-edin-vazhen-element-ot-tsyalostnata-sistema-za-obezpechavane-na-elektronni-uslugi-v-zdraveopazvaneto.html", "text": "Домашните грижи са един важен елемент от цялостната система за обезпечаване на електронни услуги в здравеопазването. Това каза д-р Надежда Тодоровска, зам.-генерален директор на БЧК и ръководител на проекта, по време на конференцията: \"Иновативни модели за грижи в общността за хора с хронични заболявания и трайни увреждания\", предаде репортер на  Агенция \"Фокус\" . \"Предоставянето на информация, създаването на връзки между отделните елементи на системата за здравеопазване. Общият бюджет на проекта е над 3 млн. лв.\", добави д-р Тодоровска. По думите й, целта на проекта е създаването на иновативен модел на дистанционен мониторинг на хронични заболявания посредством използването на съвременните информационни и комуникационни технологии. \"Целевата група са хора над 50 г. с хронични заболявания и трайни увреждания. Мястото на осъществяване на проекта в Северозападен регион, който е най-бедният не само в България, но и в целия Европейски съюз\", посочи още зам.-генералният директор на БЧК. Тя уточни, че става въпрос за трите области Враца, Видин и Монтана. \"Ние ще направим центрове във Враца, Оряхово, Криводол, Бяла Слатина, Монтана, Видин и Белоградчик. Както и извън тези основни населени места, в техните прилежащи села. Основаният проблем са тези малки населени места, където е концентрирано възрастно население, което има затруднен достъп до здравни, социални услуги\", обясни Тодоровска.  \r\n\"Основните задачи на проекта са свързани с изграждане на пилота система за създаване на иновативните услуги, използвайки опита на Норвегия. Ангажиране на мултидисциплинарни екипи от специалисти в областите на здравните грижи, социалните услуги, обучени за нуждите на домашните грижи. Създаване на платформа за доставяне на различни социални услуги за други заинтересовани страни за съвместна работа в посвещаването на тези качествени и устойчиви здравно социални услуги. Изработване на предложения за нормативни изменения с цел приложения на услугата телеасистенция в широка основа за бъдещето\", допълни д-р Надежда Тодоровска. \r\nВиолета СИМЕОНОВА", "date": "2019.11.05", "title": "Д-р Надежда Тодоровска, БЧК: Домашните грижи са един важен елемент от цялостната система за обезпечаване на електронни услуги в здравеопазването"}
{"url": "http://www.focus-news.net/news/2019/11/05/2716510/oblastniyat-upravitel-krasimir-kirilov-izdade-zapoved-za-svikvane-za-parvoto-zasedanie-na-obshtinski-savet-dobrich.html", "text": "Областният управител Красимир Кирилов на основание Закона за местно самоуправление и местна администрация издаде заповед за свикванe в първото заседание на новоизбрания Общински съвет Добрич. Това съобщиха от пресцентъра на  Община Добрич . То ще се проведе на 7 ноември от 9.00 часа в Голямата заседателна зала. Преди началото на първото заседание новоизбраните общински съветници и кмет на Община град Добрич ще  положат клетва в присъствието на областния управител, жители на общината и председателя или член на Общинската избирателна комисия.", "date": "2019.11.05", "title": "Областният управител Красимир Кирилов издаде заповед за свикване за първото заседание на Общински съвет Добрич"}
{"url": "http://www.focus-news.net/news/2019/11/05/2716514/sport-predstoyat-osem-dvuboya-ot-shl.html", "text": "Предстоят още осем двубоя от груповата фаза на Шампионската лига, след които може да стане ясно името на първия 1/8-финалист в тазгодишното издание на престижния турнир. Отборът на Наполи има реален шанс за класиране в следващата фаза, ако постигне победа в домакинството си на РБ Залцбург от Група „Е”. За тази цел Ливърпул не трябва да губи от Генк в другия мач в групата. \r\nВ останалите групи битката остава отворена.", "date": "2019.11.05", "title": "Спорт: Предстоят осем двубоя от ШЛ"}
{"url": "http://www.focus-news.net/news/2019/11/05/2716512/telegrafi-kosovo-koalitsiyata-mezhdu-samoopredelenie-i-dlk-ne-e-v-opasnost-no-nyakoi-vaprosi-tryabva-da-badat-uredeni-predi-sporazumenieto.html", "text": "Вицепредседателят на Демократическа лига на Косово (ДЛК) Агим Велиу увери, че няма опасност от провал на преговорите за коалиция с движение „Самоопределение“, съобщава електронното издание на прищинския ежедневник  Telegrafi . \r\n„Екипите работят. Те се придържат към програмата на дневния ред. След това те ще преминат към политически преговори, в резултат на които ще бъде съставена коалицията“, обясни Велиу. \r\nТой обаче отбеляза, че някои въпроси трябва да бъдат уредени преди коалиционното споразумение. „Добре е да се дефинират нещата така, че да се избегне излишна криза през 2021 г.“, подчерта Велиу, визирайки изтичането на мандата на настоящия косовски президент Хашин Тачи. „ДЛК има много консенсусни фигури за президент, но тази на Иса Мустафа е най-известната в това отношение\", припомни вицепредседателят на партията. \r\n \r\n \r\n Тереза Герова", "date": "2019.11.05", "title": "Telegrafi (Косово): Коалицията между „Самоопределение“ и ДЛК не е в опасност, но някои въпроси трябва да бъдат уредени преди споразумението"}
{"url": "http://www.focus-news.net/news/2019/11/05/2716508/bloomberg-sasht-se-kolebaha-tvarde-dalgo-za-severen-potok-2.html", "text": "САЩ заплашиха да наложат санкции срещу проекта за „Северен поток 2\". Но моментът е пропуснат: Дания отмени ветото за руския газопровод и в настоящия момент санкциите няма да доведат до очакваните резултати и със сигурност няма да успеят да забавят строителството за дълго време, пише Леонид Бершидски в статия за американската агенция  Bloomberg .  \r\nРуският проект за газопровода „Северен поток 2\" получи последното разрешение, необходимо за строежа между Ленинградска област и балтийския бряг на Германия. Вероятно вече е твърде късно САЩ да се опитат да спрат Русия да завърши проекта до края на годината. \r\n„Северен поток 2\" е част от плана на държавния глава на Руската федерация Владимир Путин да транспортира природен газ до Европа без транзит през Украйна. Новият газопровод ще доставя 55 милиарда кубически метра природен газ, т.е. повече от половината от това, което Русия сега доставя чрез украинската мрежа. За Украйна това ще означава загуба от 3 милиарда долара годишно от приходите от транзита. САЩ биха искали да предотвратят подобно развитие и също така да попречат сравнително евтиния газ от Русия да се превърне в пречка за увеличаване на износа на американски втечнен природен газ за Европа. Президентът на САЩ Доналд Тръмп твърдеше, че Германия е твърде зависима от руския газ и многократно заплашваше със санкции срещу европейските компании, участващи в проекта за газопровода. \r\nВ същото време Русия бързаше да положи тръбите му. На 1 октомври енергийният гигант „Газпром“, основният руски износител на газ, обяви, че изграждането на газопровода е завършено 83%: 2042 километра са положени по дъното на Балтийско море. Въпреки това се стигна до неочакван обрат: две години Дания не даде разрешение за изграждането на участък от газопровода в своите териториални води. Миналата седмица Копенхаген най-накрая се съгласи на строителството и сега газопроводът може да бъде положен по най-краткия път. Според „Газпром“ участъкът ще бъде завършен след пет седмици. \r\nЗа Украйна това е удар, но не е изненада. „Очаквахме това да се случи тази есен”, призна Андрей Коболев, генерален директор на  украинска държавна компания „Нафтогаз“, управляваща газопроводната система. „Датската принципна позиция забави този проект за известно време, но геополитическите оръжия не могат да спрат регулирането на чисто търговски отношения“. \r\nВсъщност Дания не можеше да удържа защитата за дълго време, докато в САЩ се бавеха със санкциите. Странното желание на американския президент Доналд Тръмп да купи Гренландия засилиха желанието на датското правителство да протака разрешението за строеж. \r\nКоболев призова Запада към санкции като следваща стъпка. И срещна подкрепата на някои от американските законодатели. Сенаторът от Републиканската партия Тед Крус обеща да убеди колегите си да представят законопроект, който той изготви заедно с демократа Жан Шахин. Той предвижда санкции на кораби, полагащи тръбопроводите за „Северен поток 2“. \r\nМалко вероятно е обаче законопроектът да забави строителството за дълъг период от време. „Газпром“ използва услугите на швейцарския изпълнител Allseas Group SA за полагане на тръбопровода, но сега може да използва свой собствен кораб, за да построи последния участък. \r\nСледователно, САЩ се заемат с проблема твърде късно. Санкциите за газопровода можеше да бъдат ефективни на етап, докато европейските компании Royal Dutch Shell, Engie, Uniper, OMV и Wintershall не започнаха да доставят всичко необходимо за строителството. Санкциите на кораби, полагащи тръбите, биха могли да имат някакъв ефект преди началото на строителните работи. Най-малкото те биха могли да дадат на Украйна повече време да предоговори споразумението с „Газпром“ за транзит на газ, което изтича в края на тази година. \r\nКогато строителството на „Северен поток 2“ приключи, газопроводът ще помогне поне на Германия да изпълни плана си за изоставяне на въглищата до 2038 г. В тези планове страната не може напълно да разчита на възобновяеми енергийни източници. При това следва да се припомни, че повечето от използваните въглищата в Германия идват отново от Русия. \r\nСега Украйна с подкрепата на ЕС иска да сключи десетгодишен договор за производство на 40-60 милиарда кубически метра природен газ. Русия обаче настоява, че всяко дългосрочно споразумение трябва да уреди претенциите към Украйна за милиардите долари, които дължи на „Газпром“. Поради тази причина краткосрочна временна сделка не устройва Москва. Междувременно руснаците ще продължат да работят за достигането на пълния потенциал както на „Северен поток 2“, така и на „Турски поток“, насочен към доставка на газ за Южна Европа. \r\n \r\n Тереза Герова", "date": "2019.11.05", "title": "Bloomberg: САЩ се колебаха твърде дълго за „Северен поток 2\""}
{"url": "http://www.focus-news.net/news/2019/11/05/2716511/zapochna-tseremoniyata-po-nagrazhdavaneto-na-kulturni-deytsi-i-institutsii-po-povod-1-noemvri.html", "text": "Започна церемонията по награждаването на културни дейци и институции по повод 1 ноември, предаде репортер на  Агенция „Фокус“ . На отличените съвременни будители ще бъдат връчени награда на Министерството на културата „Златен век“, почетен знак „Печат на Цар Симеон Велики“ и грамоти за принос към развитието и популяризирането на българската култура от министъра на културата Боил Банов. Церемонията по награждаването се състои в галерия „Средец” на Министерството на културата. \r\nТеодора ПАТРОНОВА", "date": "2019.11.05", "title": "Започна церемонията по награждаването на културни дейци и институции по повод 1 ноември"}
{"url": "http://www.focus-news.net/news/2019/11/05/2716513/detsa-ot-svishtov-gotviha-zdravoslovna-hrana-s-vodeshti-shef-gotvachi-v-stranata.html", "text": "Здравословна храна, полезна за цялото семейство, готвиха деца от Свищов заедно с водещи родни шеф-готвачи. Дейностите са част от проекта „Нестле за по-здрави деца“, в който участва детска градина „Чиполино“ от града. Това разказа в предаването  „Добре дошли в Свищов“  на  Радио „Фокус“ – Велико Търново  Светлана Радева, преподавател в детското заведение. Тя припомни, че основната идея на програмата е да насърчи балансираното хранене и активния начин на живот при малчуганите. Дейностите са насочени към възрастовата група на 3-12-годишните.  \r\n„През 2018 година Програмата разшири своя обхват и влезе в учебните заведения в цялата страна, за да подобри хранителните и двигателните навици на българските деца. По този повод Детска градина „Чиполино“ взе участие в „Международния ден на готвача“ проведен на 21 октомври в София. Едни от най-популярните готвачи представиха пред деца от цялата страна полезно, лесно и забавно приготвяне на домашна храна. Като цяло ние решихме да участваме в проекта, защото за всички нас е важно децата ни да растат здрави и щастливи“, обясни директорката на ДГ „Чиполино“ Боряна Цонова. Тя допълни, че предстоят още много различни дейности, в голяма част от които, ще участват и родителите на малчуганите. Те, заедно с децата си, ще готвят различни вкусни и здравословни ястия, с които ще разнообразяват всекидневното си меню. Програмата продължава до май 2020-та, когато ще бъде избрано най-активното учебно заведение. \r\nИнициативата се осъществява с подкрепата на Министерство на образованието и науката, Министерство на младежта и спорта и Министерство на здравеопазването, редица национални експерти по хранене и спорт и неправителствени организации.  \r\nЛуиза ТРАНЧЕВА", "date": "2019.11.05", "title": "Деца от Свищов готвиха здравословна храна с водещи шеф-готвачи в страната"}
{"url": "http://www.focus-news.net/news/2019/11/05/2716517/fotoizlozhba-v-burgas-shte-predstavi-istoricheskite-i-prirodnite-bogatstva-na-polsha.html", "text": "20 фото табла ще срещнат жителите на Бургас с уникалните исторически и природни богатства на Полша. Това съобщиха от пресцентъра на  Община Бургас . Страната се слави с четиринадесет от близо хилядата забележителности, включени в списъка на Световното природно наследство на ЮНЕСКО. Полша се гордее с историческите централни квартали на Краков и Торун, както и със Стария град на Варшава. Столицата на Полша впечатлява експертите на ЮНЕСКО с извършените възстановителни работи без прецедент в историята на човечеството. Полша е привлекателна и със забележителните си природни обекти, градини и дървени църкви - свидетелства за изкуството на старите майстори-занаятчии и с религиозните си обекти, в които продължава да кипи живот. Свое място в списъка има и зловещият паметник от миналото, споменът за което ни преследва и до днес - нацисткият концентрационен лагер на смъртта Аушвиц-Биркенау (1940 - 1945 г.). Посетителите на експозицията ще се запознаят със солната мина \"Величка\" недалеч от Краков, ще видят как изглежда най-големият тухлен замък на тевтонските рицари Малборк, Залата на столетието във Вроцлав - перла на модернистичната архитектура. Изложбата може да се разгледа до 30 ноември, 2019 година. Инициативата се реализира от Полския културен институт с подкрепата на Община Бургас.", "date": "2019.11.05", "title": "Фотоизложба в Бургас ще представи историческите и природните богатства на Полша"}
{"url": "http://www.focus-news.net/news/2019/11/05/2716509/yordan-yordanov-izbran-za-kmet-na-dobrich-golyamata-podkrepa-koyato-poluchihme-e-izklyuchitelno-golyama-otgovornost-koyato-tryabva-da-opravdaem.html", "text": "Голямата подкрепа, която получихме от гражданите на тези избори, е изключително голяма отговорност, която ние трябва да оправдаем.Това заяви на пресконференция пред журналисти избраният за втори мандат за кмет на Добрич Йордан Йорданов от Местна коалиция ДБГ (ДБГ, НДСВ, ССД, ГН), предаде кореспондентът на  Радио „Фокус” – Варна . „Кампанията е зад гърба ни и ние започваме да изпълняваме програмата „Приоритети за Добрич“, като искам да уточня, че тези приоритети, които предложихме на нашите съграждани по време на предизборната кампания, са допълнение и те ще бъдат публикувани на нашия сайт. Най-важното, което искам да кажа, да благодаря на всички, които излязоха и упражниха правото си на глас, независимо за кого са гласували. И конкретно да благодаря на всички, които ни подкрепиха. Това е почти 70% подкрепа, което за нас е изключително голяма отговорност. Още от първия ден започваме да изпълняваме програмата, наречена „Приоритети за Добрич“, заяви Йордан Йорданов. Той съобщи, че следващата седмица след среща с ръководството на ВиК-Добрич ще бъде направен график за подмяна на водопровод в местността „Лозята“. Предстои да бъде уточнен кметският екип и кой общински съветник за кой район в града ще отговаря, както беше поет ангажимент. В четвъртък е насрочено заседание на Общинския съвет на Добрич, на което официално ще встъпи в длъжност новият кмет. Другите важни неща в работата са предстоящият ремонт на бул. „Добричка епопея“ и облагородяването на междублоковите пространства във всички квартали на Добрич. Акцент през новия мандат ще бъде обновяването на тротоарите. Стремежът ще е с по-бързи темпове да се изгражда по-голяма дължина от тротоари и по-голям обем от междублокови пространства. Градът ще бъде райониран. Предстои да се приложат нови схеми на градски транспорт и на почистване. Очаква се през декември да бъде представена изцяло нова концепция за почистване на града. Ако зависи само от кмета, то той би застанал зад идеята Общината да финансира Футболен клуб „Добруджа“, заяви Йордан Йорданов в отговор на журналистически въпрос. В отговор на друг въпрос той отбеляза, че Общината няма да „бяга“ от добри идеи, дори и те да идват от политически опоненти, защото в крайна сметка са важни развитието на Добрич и грижата за хората.  \r\n  \r\nЖулиета НИКОЛОВА", "date": "2019.11.05", "title": "Йордан Йорданов, избран за кмет на Добрич: Голямата подкрепа, която получихме, е изключително голяма отговорност, която трябва да оправдаем"}
{"url": "http://www.focus-news.net/news/2019/11/05/2716522/240-kg-nelegalen-tyutyun-e-izzet-pri-spetsializirana-politseyska-operatsiya-na-odmvr-pleven-v-selo-bukovlak.html", "text": "240 кг нелегален тютюн е иззет при специализирана полицейска операция на ОДМВР-Плевен. Това съобщиха от  ОДМВР-Плевен  . На 4 ноември в село Буковлък е проведена специализирана полицейска операция относно съхранение на тютюн без бандерол. Около 14.10 часа служители на сектор „Противодействие на икономическата престъпност“, Базова научно-техническща лаборатория и специализирани полицейски сили при ОДМВР-Плевен са извършили претърсване в имота на 27-годишен мъж. В мазата и в гараж към къщата са намерени и иззети 6 бали с листна маса, наподобяващи по вид, цвят и мирис на тютюн, с общо тегло около 240 кг. На друг адрес в селото – обитаван от 37-годишна жена, е установена специализирана машина за рязане на тютюн. При извършено претърсване на паркиран лек автомобил, собственост на 22-годишен мъж, са открити и иззети 6 черни полиетиленови чувала, съдържащи нарязана жълто кафява листна маса наподобяваща по вид, цвят и мирис на тютюн, с общо тегло около 84 кг. За случаите е уведомен дежурен прокурор при Районна прокуратура - Плевен и са образувани досъдебни производства. Работата продължава разследващ полицай.", "date": "2019.11.05", "title": "240 кг нелегален тютюн е иззет при специализирана полицейска операция на ОДМВР-Плевен в село Буковлък"}
{"url": "http://www.focus-news.net/news/2019/11/05/2716519/odmvr-pleven-izdirva-tsvetan-hristov-v-neizvestnost-ot-0250-chasa-na-25-oktomvri.html", "text": "ОДМВР-Плевен издирва изчезнал мъж. Това съобщиха от  ОДМВР . Цветан Христов Христов е в неизвестност от 02.50 часа на 25 октомври 2019 година, като не се е завърнал се в дома си в местността Табакова чешма в град Плевен. По информация на близки Цветан Христов около 19.30 часа на 24 октомври 2019 година той е тръгнал с личния си лек автомобил „Сузуки“ на тържество в частен дом в село Радишево. Там е стоял до 02.50 часа на 25 октомври 2019 година, след което си е тръгнал с автомобила си.   \r\nМъжът е на видима възраст 60 – 65 години; ръст – среден; телосложение – нормално; лице – овално, бяло, коса –  бръсната; вежди – тънки; устни – дебели (месести); нос – правилен; очи – сини. Облечен е бил с карирана риза с дълъг ръкав, синьо-бяла, тъмен панталон и тъмни обувки. От проведените към настоящия момент издирвателни мероприятия Цветан Христов не е установен. \r\nПризовават се гражданите, които имат информация за местонахождението на издирваното лице, да се обадят на телефон 112 или в най-близкото поделение на МВР, като анонимността им е гарантирана.", "date": "2019.11.05", "title": "ОДМВР-Плевен издирва Цветан Христов, в неизвестност от 02.50 часа на 25 октомври"}
{"url": "http://www.focus-news.net/news/2019/11/05/2716521/verizhna-katastrofa-e-stanala-na-bulevard-peyo-yavorov-v-stolitsata-dvizhenieto-v-rayona-e-zatrudneno.html", "text": "Верижна катастрофа между 5 автомобила е станала на столичния булевард \"Пейо Яворов\" в района на телевизионната кула около 8.30 ч. Това съобщиха за  Агенция \"Фокус\"  от пресцентъра на СДВР. Няма данни за сериозно пострадали. Един от участниците е откаран за преглед в медицинско заведение. Катастрофата затруднява движението в района.  \r\nЗорница КОСТАДИНОВА", "date": "2019.11.05", "title": "Верижна катастрофа е станала на булевард \"Пейо Яворов\" в столицата, движението в района е затруднено"}
{"url": "http://www.focus-news.net/news/2019/11/05/2716520/politsiyata-vav-varna-e-zadarzhala-dvama-mazhe-za-pritezhanie-na-narkotitsi.html", "text": "Полицията във Варна е задържала двама мъже за притежание на наркотици. Това съобщиха от пресцентъра на  ОДМВР – Варна . Вчера, около 02.15 часа, във Варна, е извършена полицейска проверка на М.М. (26 г.), местен жител, известен на МВР. У него е намерено и иззето пакетче с бяло кристално вещество. Направената експертна справка установява, че се касае за производно на амфетамин с тегло 0.06 гр. По случая е образувана преписка, уведомен е прокурор от Районна прокуратура – Варна. Мъжът е задържан за срок до 24 часа. \r\nВ неделя .около 16.30 часа, във Варна е извършена полицейска проверка на В. Ж. (31 г.), местен жител, известен на МВР, у когото е намерено и иззето пакетче с бяло кристално вещество. Направената експертна справка установява, че се касае за амфетамин с тегло 0.08 гр. По случая е образувана преписка, уведомен е прокурор от Районна прокуратура – Варна. Мъжът е задържан за срок до 24 часа.", "date": "2019.11.05", "title": "Полицията във Варна е задържала двама мъже за притежание на наркотици"}
{"url": "http://www.focus-news.net/news/2019/11/05/2716516/politsiyata-vav-varna-e-ustanovila-za-chasove-mazhete-vandalstvali-v-asansyor-v-bolnichno-zavedenie.html", "text": "За няколко часа са установени и задържани извършителите на кражба от асансьор в болнично заведение във Варна. Това съобщиха от пресцентъра на  ОДМВР – Варна . Вчера е бил получен сигнал за вандалска проява и кражба на 7 осветителни тела от асансьор, намиращ се в болнично заведение във Варна. След проведени незабавни действия по разследване на случая и оперативно-издирвателни дейности е установено, че извършители на деянието са А.П. (24 г.) и М.Д. (32 г.), и двамата известни на МВР. По случая е образувана преписка, като материалите са докладвани в Районна прокуратура – Варна. А.П. и М.Д. са задържани за срок до 24 часа.", "date": "2019.11.05", "title": "Полицията във Варна е установила за часове мъжете, вандалствали в асансьор в болнично заведение"}
{"url": "http://www.focus-news.net/news/2019/11/05/2716524/ivo-dimov-kmet-na-dimitrovgrad-za-parvi-pat-v-istoriyata-na-grada-kmet-zapochva-tretiya-si-mandat.html", "text": "За първи път в историята на града кмет започва третия си мандат. Това каза за дневния блок „Добър ден“ на  „Радио „Фокус“  кметът на Община Димитровград от ГЕРБ Иво Димов. Той встъпва в третия си мандат официално утре, когато работа ще започне и новия Общинския съвет. Първата задача е да се оформи рамката на бюджета за следващата година, каза Иво Димов. „Това е основен приоритет не само пред нашата Община, а пред всички новоизбрани кметове, предвид това, че държавният бюджет вече е факт и имаме данните. Предстои кметските наместници да бъдат назначени. Знаете, че в населените места, където нямаше пряк избор под 350 души трябва да бъдат назначени кметски наместници. Работим по текущите проекти и оперативните програми ударно, защото до 2020 г. трябва да приключи основните дейности и да се разплатим. Не сме спрели да работим дори за минута“, коментира той. Иво Димов каза още, че доверието трудно се гради и лесно се губи. Според него посоката, която е поела Oбщината е правилна и хората са го доказали с вота си на местните избори. \r\n \r\n \r\nЕвелина БРАНИМИРОВА", "date": "2019.11.05", "title": "Иво Димов, кмет на Димитровград: За първи път в историята на града кмет започва третия си мандат"}
{"url": "http://www.focus-news.net/news/2019/11/05/2716518/evropeyskiyat-sad-promyanata-na-pensionnata-vazrast-za-sadiite-v-polsha-e-v-razrez-sas-zakonodatelstvoto-na-obshtnostta.html", "text": "Промените, които преди две години правителството във Варшава наложи за пенсионната възраст на съдиите, е в разрез със законодателството на Общността. Това постанови базираният в Люксембург Европейски съд, предава  AFP , като отбелязва, че решението ще засили напрежението между Брюксел и управляващите в Полша. \r\nПравилата, въведени преди две години, определят по-ниска възраст за пенсиониране на съдиите. Тя е различна и по отношение на мъжете и жените. Промените „противоречат на законодателството на ЕС“, заяви Европейският съд със седалище в Люксембург. \r\n \r\n Тереза Герова", "date": "2019.11.05", "title": "Европейският съд: Промяната на пенсионната възраст за съдиите в Полша е в разрез със законодателството на Общността"}
{"url": "http://www.focus-news.net/news/2019/11/05/2716526/s-tarzhestvena-sesiya-zapochvat-noviya-si-mandat-kmetat-i-obshtinskite-savetnitsi-v-stara-zagora-na-7-noemvri.html", "text": "На 7 ноември (четвъртък), от 9.00 часа, в зала \"П. Р. Славейков\" на Община Стара Загора ще започне тържествената сесия на Общинския съвет. Това съобщиха от пресцентъра на  Общината . По време на заседанието своята клетва за работа в името на старозагорци ще положи кметът Живко Тодоров, общинските съветници, както и кметовете на кметства в общината. Ще бъдат  избрани председател на старейшините и неговите  заместници.", "date": "2019.11.05", "title": "С тържествена сесия започват новия си мандат кметът и общинските съветници в Стара Загора на 7 ноември"}
{"url": "http://www.focus-news.net/news/2019/11/05/2716527/toplofikatsiya-sofiya-startira-obshtoto-vklyuchvane-na-otoplenieto-v-stolitsata.html", "text": "„Топлофикация София” стартира общото включване на отоплението в столицата. Поетапно ще бъдат включени първо детските градини, учебните и здравните заведения, след това жилищните сгради във всички райони и накрая администртивните сгради и стопанските потребители. Това съобщиха от пресцентъра на  дружеството . \r\nНапомняме на клиентите да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението, както и да проверят електронните си уреди за дялово разпределение. В случай, че дисплеят им е угаснал, клиентите трябва незабавно да потърсят съдействие от обслужващата ги фирма – топлинен счетоводител.  \r\nВажно е преди пускането на отоплението клиенти да приключат всички ремонти и да запълнят източените инсталации. Отоплението няма да бъде включено в сградите, в които вътрешната отоплителна инсталация не е запълнена, защото това означава, че в някое жилище ремонтът все още не е приключил. \r\n„Топлофикация София” ЕАД дава възможност на клиентите, които поради някакви причини желаят включване на отоплението в сградата на по-късен етап, да подадат в обслужващия ги топлорайон заявление и подписано за целта решение от общото събрание на етажната собственост. \r\nЗа допълнителна информация във връзка с началото на отоплителния сезон и за въпроси, свързани с топлоподаването, клиентите могат да се свържат с кол центъра на компанията 0 700 11 111.", "date": "2019.11.05", "title": "„Топлофикация София” стартира общото включване на отоплението в столицата"}
{"url": "http://www.focus-news.net/news/2019/11/05/2716528/potushen-e-pozharat-v-obshtinskoto-obshtezhitie-v-dimitrovgrad.html", "text": "Потушен е пожарът в общинско общежитие за социално слаби в Димитровград. Това съобщиха за  Агенция \"Фокус\"  от ОДМВР-Хасково. По първоначална информация, след оглед на мястото от пожарникари, причина за инцидента е неизправен електрически уред. Касае се за неумишлен палеж.  \r\nЗорница КОСТАДИНОВА", "date": "2019.11.05", "title": "Потушен е пожарът в общинското общежитие в Димитровград"}
{"url": "http://www.focus-news.net/news/2019/11/05/2716529/dvizhenieto-v-uchastatsite-ot-km-6-do-km-8-ot-km-11-do-km-13-i-ot-km-30-do-km-32-na-avtomagistrala-trakiya-se-osashtestvyava-s-povisheno-vnimanie-poradi-remont-na-mantineli.html", "text": "До 17.00 ч. движението в участъците от км 6 до км 8, от км 11 до км 13 и от км 30 до км 32 на автомагистрала „Тракия“ се осъществява с повишено внимание поради ремонт на мантинели. Това съобщиха от пресцентъра на  Агенция \"Пътна инфраструктура\" .", "date": "2019.11.05", "title": "Движението в участъците от км 6 до км 8, от км 11 до км 13 и от км 30 до км 32 на автомагистрала „Тракия“ се осъществява с повишено внимание поради ремонт на мантинели"}
{"url": "http://www.focus-news.net/news/2019/11/05/2716523/tass-naftogaz-dopusna-namalyavane-na-razmera-na-iska-po-deloto-sreshtu-gazprom-v-sluchay-na-zapazvane-na-tranzit.html", "text": "Сумата на иска на украинската държавна компания „Нафтогаз“ към руския енергиен гигант „Газпром“ може да бъде преразгледана и намалена до по-малко от 2 милиарда долара, в случай че бъде запазен транзитът на руски природен газ през страната и приходите от таксите от него останат непроменени. Това заяви изпълнителният директор на „Нафтогаз\" Юрий Витренко, отговаряйки на въпрос от кореспондент на  ТАСС .  \r\n„Ако транзитът продължи и транзитните приходи останат на приблизително същото ниво (така че тези приходи да покриват пълните разходи на оператора), тогава размерът на иска ще бъде намален (до по-малко от 2 милиарда долара)“, информира Витренко. \r\n \r\n Тереза Герова", "date": "2019.11.05", "title": "ТАСС: „Нафтогаз\" допусна намаляване на размера на иска по делото срещу „Газпром\" в случай на запазване на транзит"}
{"url": "http://www.focus-news.net/news/2019/11/05/2716532/premierat-boyko-borisov-pristigna-v-praga.html", "text": "Премиерът Бойко Борисов пристигна в Прага, където ще участва в Срещата на върха на държавите членки от групата „Приятели на кохезията“. Това съобщиха от  правителствената информационна служба . \r\nНа форума българският премиер Борисов ще бъде посрещнат от домакина - министър-председателят на Чешката република Андрей Бабиш, след което започва пленарната сесия на лидерите от групата „Приятели на кохезията“. На срещата на върха в Прага е поканен и еврокомисарят по бюджета и човешките ресурси Гюнтер Йотингер.  \r\nНа форума ще се проведе дискусия за Многогодишната финансова рамка за периода 2021-2027 г. като фокус в обсъжданията ще се постави върху Кохезионната политика. Целта е лидерите на 17-те държави от групата да изпратят силно послание относно значимото място на Кохезионната политика в бюджета на ЕС, която носи видими ползи за всеки гражданин на Общността.", "date": "2019.11.05", "title": "Премиерът Бойко Борисов пристигна в Прага"}
{"url": "http://www.focus-news.net/news/2019/11/05/2716534/politikite-za-podobryavane-na-rezultatite-ot-kontrola-na-diabeta-shte-badat-obsadeni-na-forum-v-narodnoto-sabranie-na-6-noemvri.html", "text": "Политиките за подобряване на резултатите от контрола на диабета ще бъдат обсъдени на форум в Народното събрание. Откриването на кръглата маса \"Заедно можем да победим диабета\" ще бъде на 6 ноември 2019 г. от 14.30 часа в зала „Изток“ на парламента. Това съобщиха от пресцентъра на  Народното събрание . Форумът е организиран от Асоциацията на научноизследователските фармацевтични производители в България и е под патронажа на парламентарната Комисия по здравеопазването.  \r\nНа форума ще бъдат представени актуални данни за диабета в България и в Европа, ще бъде споделен и опитът на водещи организации в сферата като Международната диабетна федерация и Европейския диабетен форум.  \r\nВ кръглата маса ще участват председателят на Комисията по здравеопазването д-р Даниела Дариткова, председателят на Международната диабетна федерация за Европа проф. Сена Карадениз, директорът на Европейския диабетен форум проф. Джон Нолан и главният координатор на Експертния съвет по ендокринология към Министерството на здравеопазването проф. Сабина Захариева. Сред гостите ще бъдат и началникът на Клиниката по диабетология в УСБАЛЕ „Академик Иван Пенчев“ проф. Цветалина Танкова, началникът на Клиниката по ендокринология в УМБАЛ „Александровска“ проф. Здравко Каменов и главният асистент в Катедра „Организация и икономика на фармацията“ в МУ – София доц. Зорница Миткова.  \r\nПокани за участие са отправени и към народните представители от Комисията по здравеопазването, представители на държавните институции, на съсловни организации в сферата на здравеопазването, на професионални и пациентски организации, водещи български медицински специалисти и експерти.", "date": "2019.11.05", "title": "Политиките за подобряване на резултатите от контрола на диабета ще бъдат обсъдени на форум в Народното събрание  на 6 ноември"}
{"url": "http://www.focus-news.net/news/2019/11/05/2716498/mestni-izbori-2019-zhalba-na-kandidat-za-obshtinski-savetnik-sreshtu-reshenie-na-oik-smolyan-e-ostavena-bez-dvizhenie-tay-kato-ne-otgovarya-na-iziskvaniyata-na-apk.html", "text": "Жалба, подадена от Андриян Петров в качеството му на кандидат за общински съветник, срещу решение на Общинска избирателна комисия (ОИК) - Смолян за избор на общински съветници е оставена без движение с разпореждане на Административен съд - Смолян, тъй като не отговаряше на изискванията на Административнопроцесуалния кодекс (АПК). Това каза за  Радио „Фокус“ - Смолян  Игнат Колчев – председател на Административен съд – Смолян. „Срокът за отстраняване на нередовностите на жалбата изтече на 4 ноември и до края на работния ден не постъпи изправление на жалбата. Очаква се като последица от това, съдът с определение да прекрати производството по делото“, поясни Колчев. \r\nВ Административен съд – Смолян бе образувано административно дело по Изборния кодекс  с правно основание чл. 459 и сл. от Изборния кодекс. Жалбата бе подадена от Андриян Петров – кандидат за общински съвет от Политическа партия ГЕРБ, и касае Решение № 132-2131МИ/28.10.2019 г. на ОИК - Смолян, за избиране на общински съветници, в частта по т.5 относно определените преференции за всеки един от кандидатите за общински съветници от листата, и по-конкретно отразените преференции в протокола от Избирателна секция  № 213100011 в Смолян, в която е гласувал той и неговото семейство. В жалбата се твърди, че в протокола от Секционната избирателна комисия не е отразен нито един преференциален глас за него, като счита, че това не отговаря на действителното фактическо положение. \r\nНели ГЕРГЬОВСКА", "date": "2019.11.05", "title": "Местни избори 2019: Жалба на кандидат за общински съветник срещу решение на ОИК – Смолян е оставена без движение, тъй като не отговаря на изискванията на АПК"}
{"url": "http://www.focus-news.net/news/2019/11/05/2716530/novoizbraniyat-kmet-na-dupnitsa-inzh-metodi-chimev-tretiyat-mi-mandat-shte-bade-iztsyalo-obarnat-kam-problemite-na-horata.html", "text": "Благодаря на всички дупничани, които излязоха да гласуват – както на тези, които отново ме подкрепиха, така и на тези, които предпочетоха моя опонент, заяви избраният за трети мандат кмет на Община Дупница инж. Методи Чимев по време на пресконференция. Това съобщиха от пресцентъра на  ПП ГЕРБ . „Нашите съграждани бяха раздвоени и се разделиха на такива, които оцениха направеното през последните години и на други, според които очевидно направеното не е достатъчно”, направи своя анализ на изборите той. \r\n„За мен като кмет този вот води до някои изводи. Очевидно вече не е важно единствено дали Общината е финансово стабилна. Също толкова важно е да се прави и работи повече – най-вече по отношение на инфраструктурните проблеми в крайните квартали и по селата”, допълни инж. Чимев. „Оттук нататък, преди да направя каквото и да било, ще се допитвам до гражданите. Ще искам тяхното мнение дали мерките, които предвиждам за техния квартал или населено място, наистина са приоритетни и за тях”, каза още той. Методи Чимев съобщи, че обмисля вариант да предложи Общината да бъде финансирана чрез заем, за да бъдат решени най-наболелите проблеми. „Ако това се случи, то ще стане само след масово допитване до гражданите. Те ще кажат дали това е правилният път или не”, разясни инж. Чимев.  \r\nПредседателят на общинската организация на ПП ГЕРБ Ивайло Константинов направи своя анализ на протеклите избори, като с факти опроверга твърдението на загубилия кандидат от БСП Първан Дангов, че ромската Гиздова махала е решила изхода от вота.  \r\n„Фактите са следните: във всички ромски секции, с изключение на една, печели Дангов”, каза г-н Константинов, като показа разпечатки от изборните резултати по секции.  \r\n„Ние знаем да разчетем правилно резултатите от вота. Обръщам се към всички, включително и към кмета: нека всички оттук нататък заедно да направим така, че всеки един дупничанин да се чувства щастлив, че живее в град, който се развива в икономически план”, каза Ивайло", "date": "2019.11.05", "title": "Новоизбраният кмет на Дупница инж. Методи Чимев: Третият ми мандат ще бъде изцяло обърнат към проблемите на хората"}
{"url": "http://www.focus-news.net/news/2019/11/05/2716533/physica-medica-3d-pechat-pravi-ustroystvoto-za-lacheva-terapiya-na-raka-po-dostapno.html", "text": "Учените са разработили технология за триизмерен печат на пластмасови колиматори (устройства за производство на паралелни на светлинните лъчи), които могат да заменят металните в лъчевата терапия на рака. Това съобщава научното списание  Physica Medica  . \r\nКъм настоящия момент лъчетерапията се провежда с помощта на метални колиматори, които могат точно да определят границите на радиационното поле около тумора и да защитят здрави органи и тъкани. Използването на устройството обаче е доста трудно, тъй като изисква стая и оборудване, с които не всяка обикновената болница разполага. Но учените са измислиха как да решат този проблем: металния колиматор може да бъде заменен с пластмасово устройство, отпечатано на 3D принтер. \r\n„За да поемат лъча, металните колиматори трябва да имат дебелина от поне 1,6 см, но, за разлика от метала, пластмасата няма същата плътност и редица други характеристики. Извършихме редица изчисления и експерименти, за да определим дебелината на пластмасовия продукт. Например, използвайки специални сензори, поставени вътре в пластмасата, измервахме разпределението на дълбочината на електронния лъч“, обясни един от авторите на проекта Сергей Стубекров. \r\nПървите експериментални модели на пластмасови колиматори са отпечатани в Политехническия университет в Томск, а експериментите са проведени в московска градска онкологична болница и в Университетската болница Хамбург-Епендорф (Германия). Резултатите от проучването са показали жизнеспособността на новата методология. Сега екипът от учени е подал документи за патентоване на откритието.  \r\n \r\n Тереза Герова", "date": "2019.11.05", "title": "Physica Medica: 3D печат прави устройството за лъчева терапия на рака по-достъпно"}
{"url": "http://www.focus-news.net/news/2019/11/05/2716531/anadolu-agency-voenni-ot-turtsiya-i-rusiya-zapochnaha-vtori-savmesten-patrul-iztochno-ot-efrat.html", "text": "Военни от Турция и Русия започнаха втори съвместен патрул в райно източно от река Ефрат в Сирия, предава държавната информационна агенция  Anadolu Agency , като се позовава на съобщение от Министерството на отбраната в Анкара. \r\nУточнява се, че патрулирането се извършва в района на Айн ал-Араб (Кобани), разположен на 125 километра североизточно от областния център Халеб, по границата с Турция.  \r\nОфициално потвърждение за започване на съвместни патрули от страна на Москва към момента няма. \r\n \r\n . \r\n \r\n Тереза Герова", "date": "2019.11.05", "title": "Anadolu Agency: Военни от Турция и Русия започнаха втори съвместен патрул източно от Ефрат"}
{"url": "http://www.focus-news.net/news/2019/11/05/2716535/ministar-boil-banov-golyama-chest-e-da-pozdravya-i-pooshtrya-savremennite-buditeli.html", "text": "Голяма чест е за мен по повод Деня на народните будители да поздравя, поощря съвременните будители. Това каза министърът на културата Боил Банов по време на церемонията по награждаването на културни дейци и институции по повод 1 ноември, предаде репортер на  Агенция „Фокус“ . „Много отличени и то в много дейности. Те самите казаха, че много нямат тази популярност, но са изключително важни за духа на нацията. Например много преводачи, много читалищни дейци, библиотекари. Така че те са хората, които ни водят напред. Да са живи и здрави и да са горди с това, което вършат“, допълни още министърът.  \r\nОтносно здравословното състояние на Стефан Данаилов и Стоянка Мутафова, министър Боил Банов каза, че следи състоянието им непрекъснато, но освен да им пожелаем добри дни, няма какво да се коментира. „Докторите се грижат, правят всичко възможно. Дай Боже да имат още добри дни пред себе си“, заяви Боил Банов.  \r\n   \r\nТеодора ПАТРОНОВА", "date": "2019.11.05", "title": "Министър Боил Банов: Голяма чест е да поздравя и поощря съвременните будители"}
{"url": "http://www.focus-news.net/news/2019/11/05/2716537/kathimerini-v-atina-se-provezhda-sreshta-na-ministrite-na-otbranata-na-gartsiya-republika-kipar-i-egipet.html", "text": "Министрите на отбраната на Гърция, Египет и Република Кипър ще се срещат в Атина, преди да се отправят към остров Крит, за да наблюдават съвместните военни учения „Медуза 9\", съобщава електронното издание на вестник  Kathimerini . \r\nГръцкият министър на отбраната Никос Панагиотопулос ще посрещне своите колеги от Египет и Република Кипър Мохамед Заки и Савас Ангелидис, за да обсъдят сътрудничеството в областта на отбраната и сигурността в Източното Средиземноморие в контекста на новото тристранно партньорство. \r\nСлед това министрите ще пътуват за Крит за последния ден на маневрите „Медуза 9“, които започнаха в Средиземноморието в неделя. \r\nГърция се стреми да засили присъствието си в Източното Средиземноморие, като участва в подобни учения, включително в многонационалните маневри „Син флаг“ , подчертават от редакцията. \r\n \r\n . \r\n \r\n Тереза Герова", "date": "2019.11.05", "title": "Kathimerini: В Атина се провежда среща на министрите на отбраната на Гърция, Република Кипър и Египет"}
{"url": "http://www.focus-news.net/news/2019/11/05/2716536/test-za-riska-ot-rak-na-yaychnitsite-se-vavezhda-v-umbal-sv-ivan-rilski-v-sofiya.html", "text": "Тест за оценка на риска за злокачествени образувания в областта на яйчниците и маточните тръби се въвежда в Централната клинична лаборатория на УМБАЛ „Св. Иван Рилски“ в София. Това съобщиха от пресцентъра на  болницата .  \r\nROMA (risk of ovarian malignancy algorithm) индексът включва едновременно изследване на  два туморни маркера - НЕ4 (human epididymis protein, белтък от епидидимиса на човек) и СА 125 (карбохидратен антиген 125). Резултатите от този комбиниран тест показват риска от онкологично заболяване в проценти  и се тълкуват заедно с тези от останалите методи за изследване: клиничен преглед, ехографски, образни изследвания.  \r\nЕдновременното повишаване, както на HE4, така и на CA 125 предполага наличие на гинекологични злокачествени заболявания. Повишените нива само на CA 125 при ниски нива на HE4 предполага по-скоро наличие на гинекологични доброкачествени заболявания. \r\nПри сравнителни проучвания на пациенти с рак на яйчника и здрави се установява, че НЕ4 е с най-висока чувствителност за диагностика от останалите белтъци, които доказват рак на яйчника. Установява се, че комбинацията от двата маркера НЕ4 и СА 125 е по-точна относно предсказването на раково заболяване, отколкото всеки от тестовете поотделно. Чувствителността на комбинацията от тестове е 76%, а специфичността е 95%. \r\nВажно е да се знае, че референтните стойности при млади жени и при такива в менопауза са различни. При първите стойности под 11,4% показват нисък риск от туморно заболяване, докато при вторите граничната стойност е 29,9%. Това се дължи на физиологичните промени, които настъпват в организма на жените след менопауза. \r\nОнкологичните заболявания заемат второ място след сърдечно – съдовите, като причина за смъртност. При жените най-честите локализации са млечна жлеза, колон, ректум и анус, тяло на матка, маточна шийка, яйчник. \r\nРакът на яйчника е четвърти по смъртност, причинена от злокачествени тумори при жените от цял свят. За Европа честотата на смъртност от рак на яйчника е 3,6 – 9,3 на 100 000 жени. Важно за лечението му е да започне в ранен стадий. Комбинацията на клинично изследване на пациентката, тестване на СА 125 и образно изследване показват най-висока степен на предвидимост за злокачеественост. \r\nОсвен като прогностичен метод ROMA индексът може да служи и за мониторинг при вече диагностицирано онкологично заболяване. \r\nЦената на изследването, което не се поема от НЗОК, е 65 лв.", "date": "2019.11.05", "title": "Тест за риска от рак на яйчниците се въвежда в УМБАЛ „Св. Иван Рилски“ в София"}
{"url": "http://www.focus-news.net/news/2019/11/05/2716541/rayonnata-prokuratura-vav-varna-zadarzha-za-srok-do-72-chasa-mazh-izvarshil-krazhba-pri-opasen-retsidiv.html", "text": "32-годишният Деян И. е задържан за срок до 72 часа от Районната прокуратура във Варна, след като е бил привлечен към наказателна отговорност за извършена кражба, представляваща опасен рецидив. Това съобщиха от пресцентъра на  Апелативна прокуратура – Варна . \r\nНа 1 ноември тази година мъжът влязъл в търговски обект, където били изложени за продажба няколко лаптопа. Използвал временното отсъствие на продавача и откраднал един от лаптопите. Сложил го под дрехите си и напуснал магазина.  \r\nС откраднатия лаптоп 32-годишният мъж издължил наема на хазайна си.  \r\nПо камерите в търговския обект Деян И. бил установен и задържан. 32-годишният мъж е осъждан многократно и ефективно от районните съдилища в Русе и Сандански.  \r\nРайонната прокуратура във Варна е внесла искане във Варненския районен съд за вземане мярка за неотклонение „Задържане под стража“ на обвиняемия.", "date": "2019.11.05", "title": "Районната прокуратура във Варна задържа за срок до 72 часа мъж, извършил кражба при опасен рецидив"}
{"url": "http://www.focus-news.net/news/2019/11/05/2716525/parvoto-zasedanie-na-novoizbraniya-obshtinski-savet-plovdiv-shte-se-provede-na-11-noemvri.html", "text": "Първото заседание на новоизбрания Общински съвет – Пловдив ще се проведе на 11 ноември. Това съобщиха за  Радио „Фокус“ – Пловдив  от Общината. Заседанието ще започне в 10.00 часа в зала „Съединение“ на Регионалния исторически музей. Новоизбраните кмет на Община Пловдив, 51 общински съветници и 6 районни кметове ще положат тържествена клетва. Първото заседание ще се открие и ръководи от най-възрастния общински съветник – доц. Ангел Иванов. В дневния ред е включено и провеждане на избор на председател на Общински съвет – Пловдив.", "date": "2019.11.05", "title": "Първото заседание на новоизбрания Общински съвет – Пловдив ще се проведе на 11 ноември"}
{"url": "http://www.focus-news.net/news/2019/11/05/2716542/avtobus-ot-gradskiya-transport-i-kamion-sa-se-blasnali-na-krastovishte-v-plovdiv-nyama-seriozno-postradali.html", "text": "Автобус от градския транспорт и камион са се блъснали на кръстовище в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за катастрофата на кръстовището на „Коматевско шосе“ с бул. „Никола Вапцаров“ е получен към 10.00 часа тази сутрин. Няма сериозно пострадали. Пътното произшествие е отработено по административен ред от сектор „Пътна полиция“. \r\nТони МИХАЙЛОВ", "date": "2019.11.05", "title": "Автобус от градския транспорт и камион са се блъснали на кръстовище в Пловдив, няма сериозно пострадали"}
{"url": "http://www.focus-news.net/news/2019/11/05/2716543/vremenno-dvizhenieto-po-pat-iii-506-karamantsi-haskovski-mineralni-bani-se-osashtestvyava-dvuposochno-v-edna-lenta-poradi-paten-intsident.html", "text": "Временно движението по път III-506 Караманци – Хасковски минерални бани се осъществява двупосочно в една лента поради пътен инцидент. Това съобщиха от пресцентъра на  Агенция \"Пътна инфраструктура\" . Движението в района се регулира от \"Пътна полиция\".", "date": "2019.11.05", "title": "Временно движението по път III-506 Караманци – Хасковски минерални бани се осъществява двупосочно в една лента поради пътен инцидент"}
{"url": "http://www.focus-news.net/news/2019/11/05/2716544/bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП \"Малко Търново\" на границата с Турция. Това съобщи за  Радио \"Фокус\" - Бургас  дежурният на пункта. Към момента няма образувани колони от автомобили по пунктовете на българо-турската граница. \r\nДеница ДИМИТРОВА", "date": "2019.11.05", "title": "Безпроблемно се осъществява преминаването през ГКПП \"Малко Търново\""}
{"url": "http://www.focus-news.net/news/2019/11/05/2716545/vazstanoveno-e-dvizhenieto-pri-km-21-na-avtomagistrala-hemus-v-posoka-sofiya.html", "text": "Възстановено е движението при км 21 на автомагистрала „Хемус“ в посока София. Това съобщиха от пресцентъра на  Агенция \"Пътна инфраструктура\" .", "date": "2019.11.05", "title": "Възстановено е движението при км 21 на автомагистрала „Хемус“ в посока София"}
{"url": "http://www.focus-news.net/news/2019/11/05/2716546/republika-makedoniya-tsarkvata-v-cherna-gora-dopusna-krashtene-na-transeksualen.html", "text": "За първи път в историята на Черна гора Църквата допусна кръщене на трансексуален, съобщава скопското електронно издание  „Република“ . \r\nЛицето – Вук Аджич, е роден като момиче, но сега е момче. Той е получил благословия от митрополит Амфилохий Радович. В личните документи на Аджич все още не е внесена промяната в пола му, но процедурата е задействана. \r\nИзданието припомня, че наскоро Черна гора прие закон за по-големи права на представителите на ЛГБТ-общността. \r\n \r\n Тереза Герова", "date": "2019.11.05", "title": "„Република“ (Македония): Църквата в Черна гора допусна кръщене на трансексуален"}
{"url": "http://www.focus-news.net/news/2019/11/05/2716539/predsedatelyat-na-pp-abv-rumen-petkov-e-parviyat-chuzhdenets-koyto-poseshtava-izlozhbata-v-moskva-pametta-na-pokoleniyata-velikata-otechestvena-voyna-v-izobrazitelnoto-izkustvo.html", "text": "Председателят на ПП АБВ Румен Петков е първият чужденец, който посещава изложбата „Паметта на поколенията: Великата отечествена война в изобразителното изкуство“, открита вчера от президента на Русия Владимир Путин и разположена в Централната изложбена зала \"Манеж\" в Москва. Това съобщиха от пресцентъра на  ПП АБВ . Експозицията е посветена на годишнината от победата във Втората световна война. Председателят на ПП АБВ е член на Инициативния комитет за честване 75 години от Освобождаването от фашизма , който включва българи, италианци, французи и представители на други европейски страни.  \r\nНа изложбата Петков бе придружен от Владислав Кононов, Директор на музейния отдел на Министерството на културата на Руската федерация. Двамата обсъдиха предстоящото честване на 800-годишнината от рождението на св. Княз Александър Невски и Кононов пое ангажимент през ноември следващата година да бъде представена специална тематична експозиция в същата изложбена зала в Москва. Покана за събитието ще бъде отправена към Румен Петков и Българския патриарх и Софийски митрополит Неофит. \r\nЦентралната изложбена зала \"Манеж\" е представителната зала на Москва, това е мястото, където президентът Георги  Първанов по време на една от визитите си в Москва, обсъди с президента Путин българо-руските икономически взаимоотношения.", "date": "2019.11.05", "title": "Председателят на ПП АБВ Румен Петков е първият чужденец, който посещава изложбата в Москва „Паметта на поколенията: Великата отечествена война в изобразителното изкуство“"}
{"url": "http://www.focus-news.net/news/2019/11/05/2716548/or-podp-dobromir-prisadashki-avtor-na-knigata-balgarite-i-svetat-balgarite-sme-proizlezli-ot-chernomorskata-tsivilizatsiya.html", "text": "Българите сме произлезли от Черноморската цивилизация. Това каза за  Радио „Фокус“  о.р подп. Добромир Присадашки, автор на книгата „Българите и светът“, по време на представянето на изданието в Гарнизонен военен клуб-Плевен. „Книгата обхваща историческите периоди от 17 000 години преди новата ера до освобождението от турско робство“, заяви Добромир Присадашки. Той подчерта, че тя е написана е в сбит формат, в рамките на 330-340 страници, и се издава в малък тираж поради липса на финансови средства. „Не сме нито тюрки, нито славяни, произлезли сме от Черноморската цивилизация, обитавала Балканите още преди образуването на Черно море. Тази хипотеза е застъпена и от български учени“, посочи още о.р подп. Добромир Присадашки.  \r\n \r\nВиолета КРЪСТЕВА", "date": "2019.11.05", "title": "О.р подп. Добромир Присадашки, автор на книгата „Българите и светът“:  Българите  сме произлезли от Черноморската цивилизация"}
{"url": "http://www.focus-news.net/news/2019/11/05/2716549/dosadebno-proizvodstvo-e-obrazuvano-v-kardzhali-za-ukriti-osigurovki-za-nad-100-000-lv.html", "text": "Досъдебно производство по Наказателния кодекс е образувано в ОДМВР-Кърджали с постановление на Окръжна прокуратура за укрити задължителни осигурителни вноски за над 100 000 лв. Това съобщиха от  ОДМВР-Кърджали . Парите са били предназначени за здравно или държавно обществено осигуряване. Сектор „Противодействие на икономическата престъпност“ и разследващ полицай работят по случая.", "date": "2019.11.05", "title": "Досъдебно производство е образувано в Кърджали за укрити осигуровки за над 100 000 лв."}
{"url": "http://www.focus-news.net/news/2019/11/05/2716551/69-godishen-pastir-e-pochinal-v-bolnitsa-sled-napadenie-ot-oven-po-vreme-na-pasha-v-selo-chernichevo-v-oblast-kardzhali.html", "text": "69-годишен пастир бил нападнат и ранен от овен по време на паша в село Черничево, община Крумовград. Това съобщиха от  ОДМВР-Кърджали . Инцидентът станал около 15.30 часа на 3 ноември. Пострадалият бил транспортиран в болница и настанен за лечение в Кърджали, където починал.  \r\nИзвършен е оглед на мястото на произшествието от дежурна оперативна група. Образувано е досъдебно производство. По случая работят група „Охранителна полиция“ и разследващ полицай.", "date": "2019.11.05", "title": "69-годишен пастир е починал в болница след нападение от овен по време на паша в село Черничево в област Кърджали"}
{"url": "http://www.focus-news.net/news/2019/11/05/2716515/ivo-dimov-kmet-na-dimitrovgrad-nezagasena-tsigara-e-parvonachalnata-versiya-za-pozhara-v-obshtezhitieto-za-sotsialno-slabi-v-dimitrovgrad.html", "text": "Първоначалната версия за възникването на пожара в общинското общежитие за социално слаби в Димитровград е незагасена цигара. Това каза кметът на Община Димитровград Иво Димов, в интервю за предаването „Добър ден“ на  Радио „Фокус“ . Предполага се, че пожарът е предизвикан от непредпазливост на един от обитателите в общежитието. Охраната е успяла да изведе всички от общежитието. Двама са обгазени и една жена е с леки изгаряния. Изгоряла е част от покрива на общежитието, както и няколко стаи. От утре започва ремонтът му, като общината ще предприеме необходимите действия да възстанови сградата, обясни той. Още днес комисия е направила оглед и от утре започват ремонтни аварийни дейности, уточни Димов. „Надявам се в рамките на месец да отстраним всички поражения. Хората са настанени в източното крило и няма опасност някой от тях да остане на улицата“, обясни той. Иво Димов каза още, че към края на днешния ден се очаква по-голяма ясното по случая. По думите му сградата е на над 40 години и в нея няма пожароизвестителна инсталация. В нея са били настанени 23-ма социално слаби, допълни кметът на Димитровград. \r\n \r\nЕвелина БРАНИМИРОВА", "date": "2019.11.05", "title": "Иво Димов, кмет на Димитровград: Незагасена цигара е първоначалната версия за  пожара в общежитието за социално слаби в Димитровград"}
{"url": "http://www.focus-news.net/news/2019/11/05/2716552/40-kulturni-deytsi-i-institutsii-byaha-nagradeni-s-otlichiya-na-ministerstvo-na-kulturata.html", "text": "40 културни дейци и институции бяха наградени с отличия на министерството на културата по случай Деня на народните будители, предаде репортер на  Агенция „Фокус“ .  \r\nС най-високото отличие на министерството на културата  „Златен век“ – огърлие  и грамота за принос към развитието и популяризирането на българската култура и изкуство бяха отличени диригентът Мирослав Стефанов,  балерината Красимира Колтакова, създателят и диригентът на „мистерия на българските гласове“ проф. Дора Христова. Другите наградени бяха дългогодишният ръководител на фолклорен ансамбъл „Балкан“ Кирил Черпанлиев и проф. Милчо Василев, ректор на Академията за музикално и танцово изкуство в Пловдив.  \r\nС наградата на министерството на културата  „Златен век“ – звезда  и грамоти за принос към развитието и популяризирането  на българската култура бяха почетени композиторът Ценко Минкин, директорът на регионалния природонаучен музей в Пловдив Огнян Тодоров, филмовия критик Геновева Димитрова-Василева, етнографа и директор на института по етнология и фолклористика с етнографски музей при БАН доц. Петко Христов, културологът и изкуствовед проф. Любомир Стойков. „Златен век“ – звезда получиха също така и председателят на съюза на народните читалища в България Николай Дойнов и ректорът на Софийският университет проф. Анастас Герджиков.  \r\n Почетен знак „Печат на Цар Симеон Велики“  и грамоти за принос към развитието и популяризирането на българската култура получиха председателя на българската секция ЦИОФФ  Емил Павлов, писателят Йотко Кадемов и ръководителят на анасамбъл „Китна Тракия“ Руско Георгиев Русев. \r\n Почетна грамота  за принос към развитието и популяризирането на българската култура бяха почетени архивистите Стефка Петрова, д-р Калинка Анчова и Вълчо Златилов. Бяха наградени също така и библиотекаря от читалище „Добри Войников“ в град Шумен Виктория Жекова, председателят на читалище „Развитие 1869“ в Дряново Мирослава Илиева Лилова и секретарят на читалището – Антоанета Ставрева. Награден също така беше хореографът от град Хасково Иван Иванов. С почетни грамоти бяха наградени няколко преводача -  Мария Далчева, Ася Григорова, Мария Петкова и Силвия Борисова. Отличени още бяха хореографът от град Шумен Борис Иванов и фолклорен танцов ансамбъл „Балкан“. Няколко регионални библиотеки в страната бяха наградени също. С почетна грамота беше отличен черногорският интелектуалец Градан Перович. Церемонията завърши с обща снимка на всички номинирани.  \r\n \r\nТеодора ПАТРОНОВА", "date": "2019.11.05", "title": "40 културни дейци и институции бяха наградени с отличия на Министерство на културата"}
{"url": "http://www.focus-news.net/news/2019/11/05/2716547/politsiyata-v-dolni-chiflik-e-zadarzhala-26-godishen-mazh-upravlyaval-lek-avtomobil-koyto-ne-e-registriran.html", "text": "Полицията в Долни чифлик е задържала 26-годишен мъж, управлявал лек автомобил, който не е регистриран. Това съобщиха от пресцентъра на  ОДМВР – Варна . Вчера около 17.55 часа, в град Долни чифлик, при извършване на полицейска проверка на лек автомобил с водач С. П. (26 г.) от Варна, е установено, че той управлява МПС, което не е регистрирано по надлежния ред. По случая е образувано бързо полицейско производство, материалите са докладвани в Районна прокуратура – Варна. Мъжът е задържан за срок до 24 часа.", "date": "2019.11.05", "title": "Полицията в Долни чифлик е задържала 26-годишен мъж, управлявал лек автомобил, който не е регистриран"}
{"url": "http://www.focus-news.net/news/2019/11/05/2716550/greta-odegard-parvi-sekretar-na-posolstvoto-na-norvegiya-mnogo-initsiativi-sa-predvideni-za-sledvashtite-nyakolko-godini-svarzani-s-razvitieto-na-proekta-za-teleasistentsiyata.html", "text": "Много инициативи са предвидени за следващите няколко години. Те ще поставят фокус върху развитието на програмата в България и Норвегия. Това каза Грете Одегард, първи секретар в Посолството на Норвегия за Румъния и България, по време на конференция \"Иновативни модели за грижи в общността за хора с хронични заболявания и трайни увреждания, предаде репортер на  Агенция \"Фокус\" . \"Той работи отблизо с членовете на Европейския икономически съюз, те са наши съюзници. Нашите съюзници са в Исландия, Лихтенщайн, Норвегия. Това ще отвори възможности за развитието на проекта в бъдеще и за затваряне на разминаванията в проекта. Особено що се отнася до работа с възрастни хора, които не участват активно в обществото. Особено тези, които страдат от хронични заболявания, имат трайни увреждания и трябва да разчитат на активна подкрепа\", добави първият секретар в Посолството на Норвегия за Румъния и България. \"За тях този вид инициативи са от основно значение. Според експертизата на институциите, които участват в този проект, като БЧК и Асоциацията на местни и регионални власти предоставят своя професионализъм за предоставяне на професионални грижи. Очаквам с нетърпение да науча повече за иновативните технологии, които са заложени в проекта, как могат да бъдат приложени при грижите за възрастни хора в България\", каза още тя. По думите и основната цел е създаване на силни партньорства, които да бъдат от полза за възрастните хора. \"За нас е удоволствие да работим с представители на Общините и представители на университетите. Работим и с местни регионални власти. Искам да благодаря на БЧК, българския министър на здравеопазването, както и българския министър на труда и социалната политика за съдействието при разработването на проекта\", допълни още Одегард.  \r\nВиолета СИМЕОНОВА", "date": "2019.11.05", "title": "Грета Одегард, първи секретар на Посолството на Норвегия: Много инициативи са предвидени за следващите няколко години свързани с развитието на проекта за телеасистенцията"}
{"url": "http://www.focus-news.net/news/2019/11/05/2716555/sport-cherno-more-posreshta-tsska.html", "text": "Черно море посреща ЦСКА в мач от 15-ия кръг на efbet Лига. Срещата  e от 17:30 часа и ще се играе на стадион „Тича“ в морската ни столица.  \r\nЦСКА не може да си позволи загуба на точки в двубоя си след колебливите си изяви при последните си гостувания. Изключение имаше единствено в мача срещу Етър, който столичани победиха с 4:0 във Велико Търново. \r\nЧерно море се представя убедително през настоящия сезон, заемайки шесто място във временното класиране с актив от 21 точки, с четири по-малко от четвъртия ЦСКА.", "date": "2019.11.05", "title": "Спорт: Черно море посреща ЦСКА"}
{"url": "http://www.focus-news.net/news/2019/11/05/2716554/povdignato-e-obvinenie-sreshtu-35-godishen-mazh-ot-etropole-nanesal-udari-s-metalna-palka-po-lek-avtomobil-i-negoviya-vodach.html", "text": "В Районно управление на МВР-Правец е образувано досъдебно производство срещу шофьор на лек автомобил от Етрополе, който в края на септември, на третокласен път в землището на Правец, нанесъл удари с метална палка по лек автомобил „Фиат Стило“ и неговия водач. Това съобщиха от  ОДМВР-София . След приключване на действията по разследването 35-годишният мъж е привлечен в качеството си на обвиняем за извършено престъпление по чл. 325, ал.1 от НК и делото е приключено с мнение за съд.", "date": "2019.11.05", "title": "Повдигнато е обвинение срещу  35-годишен мъж от Етрополе, нанесъл удари с метална палка по лек автомобил и неговия водач"}
{"url": "http://www.focus-news.net/news/2019/11/05/2716553/postanovkata-feysbukat-na-chudomir-shte-bade-predstavena-blagotvoritelno-v-svishtov.html", "text": "Постановката „Фейсбукът на Чудомир“ ще бъде представена благотворително в Свищов. Средствата от билетите ще бъдат дарени на Станимира Станимира Ницова, която се лекува от тежко онкологично заболяване. Инициативата е на актьорите при Първо българско народно читалище „Еленка и Кирил Д. Аврамови“. Веселина Спасова, библиотекар в читалището, припомни за  Радио „Фокус“ – Велико Търново , че режисьор на спектакъла е Митко Рупов. Освен това тя допълни, че той се играе при огромен успех, въпреки, че премиерата беше през миналата година. „Играем благотворително за нашата съгражданка и наша читателка, мога да кажа, Станимира. Желаем повече хора да посетят постановката, да си купят билети, а дори ако имат възможност и да пуснат повече средства в кутията, която ще поставим. Тъй като, както всички знаем, голяма част от сградите и институциите в Свищов са изградени от дарения, вярвам, че и този път каузата ще обедини свищовлии“, допълни Веселина Спасова. \r\nТя уточни, че сюжетът на „Фейсбукът на Чудомир“ събира част от неговите разкази – „Туристи“, „Клюкарки“, „Не съм от тях“  и други. Въпреки, че са създадени преди десетилетия, те и днес имат актуален прочит в съвременното общество. \r\nПостановката ще се играе тази вечер, от 18.30 часа, в салона на читалището. \r\nЛуиза ТРАНЧЕВА", "date": "2019.11.05", "title": "Постановката „Фейсбукът на Чудомир“ ще бъде представена благотворително в Свищов"}
{"url": "http://www.focus-news.net/news/2019/11/05/2716557/novoizbranite-obshtinski-savetnitsi-v-kazanlak-i-kmetove-na-naseleni-mesta-polozhiha-kletva.html", "text": "Новоизбраният Общински съвет проведе първото си заседание, предаде кореспондент на  Радио „Фокус“ . Началото на заседанието бе дадено от Областния управител на Стара Загора Гергана Микова, която изрази убеждението си, че мандат 2019/2023 ще бъде изключително позитивен, градивен и полезен за община Казанлък. Председателят на Общинската избирателна комисия Здравко Балевски връчи удостоверенията на избраната за кмет трети мандат на община Казанлък Галина Стоянова, новите общински съветници и новоизбраните кметове на населени места. След това всички те положиха клетва да спазват законите и конституцията на страната, и да защитават интересите на гражданите на община Казанлък. 37 са съветниците в Общинския съвет в Казанлък. 13 са съветниците на ПП ГЕРБ, 9 на „БСП за България”, 8 – на Местна коалиция „Алтернативата на гражданите”, 6 – ДПС, 1 - ПП „ВМРО – Българско национално движение”. На първи тур бяха избрани и кметът на община Казанлък – Галина Стоянова от ПП ГЕРБ, и кметове на девет населени места в община Казанлък. Кметовете на седем населени места бяха избрани на втори тур. В три от селата ще бъдат назначени кметски наместници. \r\nСлавяна ГАЙДАРОВА", "date": "2019.11.05", "title": "Новоизбраните общински съветници в Казанлък и кметове на населени места положиха клетва"}
{"url": "http://www.focus-news.net/news/2019/11/05/2716556/zapochna-plenarnata-sesiya-ot-sreshtata-na-varha-na-grupata-priyateli-na-koheziyata-v-praga.html", "text": "Започна пленарната сесия от Срещата на върха на групата „Приятели на кохезията“, която се провежда в чешката столица. Това съобщиха от  правителствената информационна служба . Българският министър-председател бе посрещнат в двореца в Прага от премиера на Чешката република Андрей Бабиш.   \r\nЛидерите на 17-те държави от групата дадоха старт на дискусията за новия бюджет на ЕС. Неизменна част от него е Кохезионната политика, чрез която се преодоляват неравенствата в Общността и се допринася Европа да бъде силна, сигурна и просперираща.", "date": "2019.11.05", "title": "Започна пленарната сесия от Срещата на върха на групата „Приятели на кохезията“ в Прага"}
{"url": "http://www.focus-news.net/news/2019/11/05/2716560/spokoyna-ostava-epizootichnata-obstanovka-v-oblast-shumen.html", "text": "Спокойна остава епизоотичната обстановка в област Шумен, през изтеклата седмица няма обявени нови огнища на заболяването, стана ясно на редовното заседание на областната епизоотична комисия, предаде  репортер на Радио „Фокус“- Шумен . В региона продължава да се работи по изпълнението на всички мерки, съобщи д-р Едмон Маринов, гл. инспектор отдел „Здравеопазване при животните” при ОДБХ Шумен.  94 са регистрираните умрели свине в промишлени свинеферми и фамилни тип А, от тях взети и изпратени за изследване са 86 проби. Проверени са фамилни ферми тип А в 10 км зона около огнището на болестта Африканска чума при свинете. „От тези ферми са взети и изпратени за изследване 97 двойни проби за вирусология  и серология или общо 194 проби, като резултатите на всички са отрицателни“, каза д-р Маринов. Той посочи, че продължават и проверките на свиневъдни обекти тип „заден двор“, като през изминалата седмица са извършени 16 такива проверки и общо 556 от началото на кампанията, като няма констатирани нарушения в личните стопанства. На заседанието бяха докладвани и извършените дейности по отношение неразпространението на болестта Африканска чума по свинете в обявените първични огнища на заболяването при диви свине в землищата на с. Менгишево, община Върбица, с. Сини вир, община Каолиново и с. Венец, община Венец. Заседанията на Областната епизоотична комисия ще се провеждат веднъж в месеца или комисията ще бъде свиквана извънредно при необходимост, съгласно указанията на министъра на земеделието, горите и храните Десислава Танева, съобщи заместник- областният управител Петко Шаренков. Следващото заседание на Областната епизоотична комисия в Шумен е насрочено за 3 декември. \r\nИвелина ИВАНОВА", "date": "2019.11.05", "title": "Спокойна остава епизоотичната обстановка в област Шумен"}
{"url": "http://www.focus-news.net/news/2019/11/05/2716562/31-sluchaya-na-varitsela-sa-registrirani-prez-minalata-sedmitsa-vav-varna-i-regiona.html", "text": "31 случая на варицела са регистрирани през миналата седмица във Варна и региона. Това съобщиха за  Радио „Фокус“ – Варна  от Регионалната здравна инспекция (РЗИ) и допълниха, че от въздушно-капковите инфекции за изминалите седем дни са регистрирани 37 случая, от които 31 случая на варицела и 6 - на скарлатина.  \r\nРегистрираната в РЗИ - Варна остра заразна заболеваемост варира в характерните за сезона граници. Броят на регистрираните чревни инфекции е 34 при 39 случая от предходната седмица, представени от 29 ентероколита, 2 колиентерита и 3 вирусни хепатита.  \r\nДесислава ВАСИЛЕВА", "date": "2019.11.05", "title": "31 случая на варицела са регистрирани през миналата седмица във Варна и региона"}
{"url": "http://www.focus-news.net/news/2019/11/05/2716558/kremal-rusiya-e-zagrizhena-za-planovete-na-iran-za-zadalzheniyata-po-yadreneto-sporazumenie.html", "text": "Русия разбира загрижеността на Иран относно наложените му от Запада санкциите, но също така е притеснена от намеренията на Техеран да намали изпълнението на задълженията си по споразумението за ядрената му програма. Това съобщи пред репортери говорителят на Кремъл Дмитрий Песков, предава  TACC . \r\n„Разбираме загрижеността на Иран на фона на действията на някои държави, на фона на безпрецедентните и незаконни санкции, които се прилагат спрямо тази страна, но в същото време наблюдаваме със загриженост развитието на ситуацията, защото разтрогването на Съвместния всеобхватен план за действие (СВПД) не е добро“, подчерта Песков. \r\nПо-рано през деня иранският президент Хасан Роухани обяви, че Техеран ще започне нова фаза на намаляване на задълженията си по ядрена програма с пускането на центрофуги в съоръжение във Фордо. \r\n \r\n Тереза Герова", "date": "2019.11.05", "title": "Кремъл: Русия е загрижена за плановете на Иран за задълженията по ядренето споразумение"}
{"url": "http://www.focus-news.net/news/2019/11/05/2716563/obshtinite-momchilgrad-i-dzhebel-provezhdat-svoite-parvi-zasedaniya-na-novite-obshtinski-saveti.html", "text": "Днес в Момчилград се състоя първата сесия на новоизбрания общински съвет. Заклеха се новият кмет Илкнур Кязим от ДПС и кметовете на кметства в община Момчилград, предаде кореспондент на   Радио „Фокус“  . Общинският съветник от ДОСТ Сали Шабан откри заседанието, като най-възрастен от всички съветници. За председател на местния заседателен орган беше предложен и избран кандидатът на Движението за права и свободи, младежки лидер на ДПС, Ерсин Юмер. В 13.30 ч в Джебел ще се състои и първото заседание на новия общински съвет. Неджми Али от ДПС, който е новият кмет на Джебел и кметовете на кметства ще положат клетва. Общинските съветници също ще потвърдят встъпването си във функциите на избрани от населението да го представляват в местната власт. Ще бъде избран и председател на новосформирания общински съвет на Джебел, който е доминиран от съветници на ДПС.   \r\nДарина ДЕЕНИЧИНА", "date": "2019.11.05", "title": "Общините Момчилград и Джебел провеждат своите първи заседания на новите общински съвети"}
{"url": "http://www.focus-news.net/news/2019/11/05/2716559/yordan-yordanov-izbran-za-kmet-na-dobrich-vidno-e-ot-poslednite-izbori-che-se-zalaga-veche-na-mazhoritarni-kandidati.html", "text": "„Това, което можем да видим от последните избори е, че се залага вече на мажоритарни кандидати, на популярни хора, а не на партии, което смятаме, че е правилният модел за бъдещето“, заяви на пресконференция пред журналисти избраният за втори мандат за кмет на Добрич Йордан Йорданов от Местна коалиция ДБГ (ДБГ, НДСВ, ССД, ГН), предаде кореспондентът на  Радио „Фокус” – Варна . По думите на Йордан Йорданов трябва да се залага на хора, които будят доверие, които носят отговорност, които са почтени и могат да свършат обществената работа. „Смятам, че такива хора винаги ще намерят пътя, независимо дали до министерство или правителство, за да се случват хубавите неща за съответния град. Забелязвам, че и в другите общини вече се залага на мажоритарни кандидати, не толкова партийни. Смятам, че в бъдеще ще виждаме все повече такива мажоритарни избори“, каза Йордан Йорданов и допълни, че през 2021 година за парламентарните избори ще има все повече граждански квоти. За пример той даде своята местна коалиция с определени личности, които не са партийно ангажирани, но са обществено ангажирани, а това е единственият модел те да се кандидатират за общински съветници. Йордан Йорданов заяви, че от тук нататък трябва да се мисли за града, а не за това как да се „бойкотират“ решения от страна на политическите опоненти или  да се дискредитират дадени личности. „О тук нататък ни очаква 4 години постоянна работа. Нека да загърбим и да заровим томахавката и да се работи за нашия град“, призова Йордан Йорданов.  \r\n  \r\nЖулиета НИКОЛОВА", "date": "2019.11.05", "title": "Йордан Йорданов, избран за кмет на Добрич: Видно е от последните избори, че се залага вече на мажоритарни кандидати"}
{"url": "http://www.focus-news.net/news/2019/11/05/2716561/dvama-dushi-sa-zadarzhani-ot-politsiyata-sled-kato-prinudili-39-godishen-mazh-ot-smyadovo-da-poeme-imushtestveno-zadalzhenie.html", "text": "Двама жители на град Игнатиево са задържани в полицейския арест в Шумен след като принудили 39-годишен мъж от Смядово да поеме имуществено задължение. Това съобщиха от  ОДМВР-Шумен . Вчера, малко след 13.30 часа, мъжът се обадил по телефона на полицейски служител и съобщил, че двама го принуждават да се качи в лек автомобил, да отиде с тях до Шумен и да изтегли парична сума. Предприети са незабавни действия за установяване на извършителите. На влизане в Шумен автомобилът с великотърновски номера бил засечен от униформените  да се движи с висока скорост. Последвали го в града и малко след това бил спрян за проверка.  Водачът и спътникът му на 21 и 42 години, криминално проявени  са задържани в полицейското управление в Шумен. По данни на потърпевшия имали сключен договор за ремонт на покрив. Дължимата сума била предадена. Вчера обаче му съобщили, че дължи още пари, заплашили го с насилие ако не предаде исканата парична сума. Образувано е досъдебно производство.", "date": "2019.11.05", "title": "Двама души са задържани от полицията, след като принудили 39-годишен мъж от Смядово да поеме имуществено задължение"}
{"url": "http://www.focus-news.net/news/2019/11/05/2716565/chetirima-mazhe-nanesli-poboy-na-uchastnik-v-paten-intsident-s-avtomobil-v-koyto-sa-patuvali-sa-zadarzhani-v-targovishte.html", "text": "Четирима мъже, нанесли побой на участник в пътен инцидент с автомобил, в който са пътували, са задържани за срок до 24 часа в Районно управление на МВР-Търговище. Това съобщиха от  МВР-Търговище . На 4 ноември 2019 г. е получен сигнал от 40-годишен мъж от Шумен за това, че на съшия ден около 07.30 ч на път I-4 (София-Варна) в община Търговище - км 248, в местността „Фисека“, след настъпило пътно-транспортни произшествие между управляван от него лек автомобил „Фолксваген Поло“ с шуменска регистрация и микробус с неустановена марка, возещи се в микробуса мъже му нанесли побой и го принудили да им им заплати нанесените щети. След проведени незабавни оперативно-издирвателни действия е установен другия автомобил – участник в пътно-транспортното произшествие – „Мерцедес Спринтер“ с варненска регистрация, управляван от 24-годишен мъж от гр. Провадия. Още съшия ден са установени и пътували в микробуса четирима мъже - съответно на 43, 29, 28 и 19 години, всички също от гр. Провадия. Установено е, че те са извършители на гореспоменатото деяние. Четиримата са задържани на основание чл. 72, ал. 1, т. 1 от Закона за МВР. По случая е образувано досъдебно производство.", "date": "2019.11.05", "title": "Четирима мъже, нанесли побой на участник в пътен инцидент с автомобил, в който са пътували, са задържани в Търговище"}
{"url": "http://www.focus-news.net/news/2019/11/05/2716567/pregled-na-mezhdunarodnite-novini-do-1300-chasa-agentsiya-fokus.html", "text": "Считано от 6 ноември, Иран ще започне нова, четвърта по ред фаза на намаляване на ангажиментите си по ядреното споразумение, подписано със световните сили през лятото на 2015 г. Това обяви държавният глава на страната Хасан Роухани, предава  TACC . \r\n„Иран ще започне четвъртия етап на намаляване на задълженията си по ядрената сделка утре\", цитира агенцията думите му. \r\nСпоред Роухани Техеран ще започне да използва центрофуги в съоръжението във Фордо на 6 ноември. „Четвъртата фаза [намаляване на задълженията] ще започне с инжектирането на газ в центрофуги във Фордо\", поясни Роухани. \r\nПрекратяването на дейността в завода в планините близо до свещения шиитски град Кум беше едно от ограниченията за ядрените дейности, които Иран прие в замяна на премахването на международните санкции. Съответното бе скрепено в договора за ядрената програма на близкоизточната република, подписан през лятото на 2015 г. \r\nМиналата година САЩ обявиха изтеглянето си от сделката, след което наложиха санкции на Иран. В отговор Техеран започна поетапно спиране на изпълнение на ангажиментите си по договора. \r\n*** \r\n \r\n  Военни от Турция и Русия започнаха втори съвместен патрул в райно източно от река Ефрат в Сирия, предава държавната информационна агенция  Anadolu Agency , като се позовава на съобщение от Министерството на отбраната в Анкара. \r\nУточнява се, че патрулирането се извършва в района на Айн ал-Араб (Кобани), разположен на 125 километра североизточно от областния център Халеб, по границата с Турция.  \r\nОфициално потвърждение за започване на съвместни патрули от страна на Москва към момента няма. \r\n*** \r\n \r\n  Военни от Русия и Сърбия проведоха съвместни учения, а държавният глава на западната ни съседка Александър Вучич изрази интерес към придобиването на руските системи С-400 и „Панцир“. В отговор от Вашингтон веднага заплашиха сърбите със санкции и подчертаха, че сътрудничеството между САЩ и Сърбия е много по-дълбоко от това на Белград с Москва, пише френският ежедневник  Le Figaro. \r\nСпециалният представител на САЩ за Западните Балкани Матю Палмър изрази опасенията си, че Сърбия може да се сдобие с руско оръжие.„ Ние сме загрижени не само за разполагането на руско оръжие, но и от възможността Сърбия да придобие важни руски военни системи“, цитира изданието думите на американския дипломат. \r\nСъщевременно, подчертава изданието, преди седмица в рамките на военните учения „Славянски щит-2019“ в Сърбия бяха разположени руските системи С-400 и „Панцир“. Както отбелязаха в самата Москва, за първи път тези компекси биват изпрати за маневри зад граници. И двете обаче отдавна са използвани в Сирия. И често се използват „в пакет“, допълвайки се една друга.  \r\nПо време на ученията „Славянски щит-2019“ Вучич сподели намерението си страната да придобие тези руски системи. „Бихме искали, но в момента единственият начин е Русия да ни ги остави. Нямаме средства да ги купим“, призна сръбският президент. Матю Палмър от своя страна посъветва Белград да внимава с подобни стъпки, като намекна, че САЩ може да обмислят санкции срещу Сърбия при подобно развитие на ситуацията. \r\nПалмър припомни за военното сътрудничество между САЩ и Сърбия. „Смятаме, че то е по-важно от всичко, което руснаците направиха за Белград“, цитира Палмър изданието, като подчертава, че основните оръжия в сръбската армия са или руски, или съветски. При това наскоро Сърбия получи партида изтребители МиГ. \r\n„Разбира се, ще бъдем внимателни, защото не искам Сърбия да попадне под санкциите на най-голямата световна сила, независимо от факта, че те ще бъдат напълно неоснователни и несправедливи\", цитират местните медии думите на Вучич.  \r\nКакто отбелязват от редакцията, Сърбия е основният съюзник на Русия на Балканите и разчита на подкрепата й, по специално по косовския въпрос. Москва прие негативно присъединяването на Черна гора към НАТО и затова Le Figaro определя разполагането на най-новите руски оръжия в Сърбия като „подигравка“ с НАТО – каквато според вестника е и сделката с Анкара за С-400. \r\n*** \r\n \r\n  Министрите на отбраната на Гърция, Египет и Република Кипър ще се срещат в Атина, преди да се отправят към остров Крит, за да наблюдават съвместните военни учения „Медуза 9\", съобщава електронното издание на вестник  Kathimerini . \r\nГръцкият министър на отбраната Никос Панагиотопулос ще посрещне своите колеги от Египет и Република Кипър Мохамед Заки и Савас Ангелидис, за да обсъдят сътрудничеството в областта на отбраната и сигурността в Източното Средиземноморие в контекста на новото тристранно партньорство. \r\nСлед това министрите ще пътуват за Крит за последния ден на маневрите „Медуза 9“, които започнаха в Средиземноморието в неделя. \r\nГърция се стреми да засили присъствието си в Източното Средиземноморие, като участва в подобни учения, включително в многонационалните маневри „Син флаг“ , подчертават от редакцията. \r\n*** \r\n \r\n  Сумата на иска на украинската държавна компания „Нафтогаз“ към руския енергиен гигант „Газпром“ може да бъде преразгледана и намалена до по-малко от 2 милиарда долара, в случай че бъде запазен транзитът на руски природен газ през страната и приходите от таксите от него останат непроменени. Това заяви изпълнителният директор на „Нафтогаз\" Юрий Витренко, отговаряйки на въпрос от кореспондент на  ТАСС .  \r\n„Ако транзитът продължи и транзитните приходи останат на приблизително същото ниво (така че тези приходи да покриват пълните разходи на оператора), тогава размерът на иска ще бъде намален (до по-малко от 2 милиарда долара)“, информира Витренко. \r\n*** \r\n \r\n  Върховният представител на ЕС за външните работи Федерика Могерини съобщи, че Черна гора, Албания, Норвегия и Украйна са се присъединили към решението на Европейския съюз да продължи санкциите срещу Русия и отделни лица в Украйна, пише белградският ежедневник  „Политика“ . \r\n„Кандидатите за влизане Черна гора и Албания, членката на Европейската икономическа зона Норвегия, както и Украйна се присъединиха към решението. Те ще гарантират, че националните политики са в съответствие с това решение. ЕС приветства ангажимента им“, каза Могерини, цитирана от РТЦГ. \r\nРусия е под санкции на ЕС от 2014 г., когато Съюзът обвини Кремъл, че е застрашил териториалната цялост на Украйна чрез анексирането на Крим, което Москва отрича, а санкциите включват около 150 лица от Русия и Украйна, съобщава Танюг. \r\n*** \r\n \r\n  Движение „Самоопределение“ (Ветевендосие (ВВ)) и Демократическата лига на Косово (ЛДК) проведоха нов кръг от преговорите за формиране на ново правителство след изборите в Косово на 6 октомври. След срещата представителият на ВВ Глаук Конюфца заяви пред медиите, че очаква коалиционните разговори да завършат след 10 дни, пише прищинският ежедневник  Gazeta Express . \r\nКонюфца заяви, че по време на срещата в понеделник работните групи на двете партии са се договорилии за хармонизиране на програмата за здравеопазване и образование. „Днес се срещнахме, за да обсъдим здравеопазването и образованието. Работните ни групи договориха позициите на всяка политическа партия и ние постигнахме съгласие по повечето теми“, отбеляза политикът. Представителят на ВВ заяви, че двете страни все още не обсъждат споделянето на правомощия в новото правителство. „Все още не сме насрочили среща, за да преговаряме за споделяне на правомощия“. \r\nПо неговите думи, работните групи на следващата среща ще обсъдят социалните политики, като добави, че по политически въпроси и външна политика дискусията ще се проведе на най-високо ниво от двете партии. Kонюфца намекна, че ВВ, като победители в изборите, ще оглавят новото правителство, казвайки, че „кандидатът за съставяне на ново правителство ще бъде от политическо образувание, което спечели мнозинството от гласовете“. На въпрос за постигане на след-изборна сделка, Конюфца отговори: „Мисля, че преговорите за съставяне на новото правителство ще приключат след десет дни“. \r\n***", "date": "2019.11.05", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/05/2716566/11-bezdomni-sa-registrirani-v-obshtina-kardzhali-v-koyto-nyama-tsentar-za-nastanyavane-i-dneven-tsentar-za-podkrepa-na-tezi-sotsialno-slabi.html", "text": "11 бездомни са регистрирани в община Кърджали, в който няма център за настаняване през зимата, няма и център за подкрепа на тези социално слаби, съобщи за   Радио „Фокус“   Цветомир Хаджиев, директор на Регионална дирекция „Социално подпомагане“-Кърджали. Те са без жилище, една част от тях са се самонастанили в бившето Стрелбище, а другите в сградата на Младежкия дом и в барака до бившата печатница. „Няма хора, които да са останали на улицата да спят, но тъй като общината не позволява да бъдат регистрирани на тези адреси, те са се настанили там и живеят без адресна регистрация, без законово основание, затова ги водим бездомни лица. Една част от тях, когато е хубаво времето ги махат от там, те пак идват за кратко време, после пак извършват някакво движение“. На тези хора е предлагано да бъдат настанени в Центъра за временно настаняване в Крумовград, допълни Цветомир Хаджиев, но те не желаят да отидат там. Искат да останат в Кърджали. Кърджали е единственият областен град в страната, където няма център за настаняване на бездомни няма и център за обществена подкрепа на такива хора, което е голям проблем при работата на социалните служби, по думите на Цветомир Хаджийски. Също редица други услуги, които са достъпни за социално слаби хора, са недостъпни за бездомните. „Четири човека от тях са получавали топъл обяд, но тъй като от 1 август услугата е прекратена, не го получават вече. Сега кметът е казал, че ще стартира отново процедурата и община Кърджали ще кандидатства отново за тази процедура. По наши данни, това което ние знаем е, че не функционира тази услуга“.  Директорът на „Социално подпомагане“ добави, че бездомните нямат право на услугата за отопление за зимата. Те живеят в изоставени сгради и бараки, изложени на студ, без отопление, защото нямат настоящ адрес. Някои от тях нямат и документи за самоличност. Сред тях има и регистрирани с психически отклонения, има и един инвалид, на когото не е могло да се помогне да получи отопление, за общинско жилище също нямат положителен отговор. Общината не е настанила досега нито един от тези бездомни в общински жилища, които по начало са предназначени за социално слаби. Обяснението на молбите за нястаняване на инвалида и един човек от тях със заболяване е, че ще се строят жилища специално за такива бездомни, но това още не е станало. От общината зависи дали и как ще отговори на нуждите на най-слабите социално на територията на Кърджали - бездомниците. Засега за тях няма безплатен обяд, няма отопление за зимата, нито дневна подкрепа за обикновените нужди - нямат вода, тоалетни, баня. „Те нямат право на отопление. Миналата година се занимавах с един такъв случай и се опитах да го решим, да регистрираме едно лице тук с увреждания, но такива хора не могат да бъдат регистрирани, поради липса на настоящ адрес. Съгласно изискванията, те трябва да имат настоящ адрес, за да може да им се извършва проверка и да им се отпусне помощта. Но след като нямат адрес и се водят бездомни, нямат възможност да получават тази помощ“, каза още директорът Хаджийски на „Социално подпомагане“-Кърджали и добави, че за резлизацията на социалните услуги са отговорни общините, които имат ресурс да ги извършват. „Услугите са предоставени на общините за реализация. Те кандидатстват по проекти. Ние, като Регионална дирекция и другите териториални дирекции „Социално подпомагане“ извършваме анализ, правим заявки на база на констатираните потребности на населението. Но какво именно ще кандидатстват е право на общините“. \r\nДарина ДЕЕНИЧИНА", "date": "2019.11.05", "title": "11 бездомни са регистрирани в община Кърджали, в който няма център за настаняване и дневен център за подкрепа на тези социално слаби"}
{"url": "http://www.focus-news.net/news/2019/11/05/2716564/inzh-emil-gelov-rdg-shumen-ot-nachaloto-na-lovniya-sezon-pri-otstrelyani-okolo-1000-praseta-v-oblastite-shumen-i-targovishte-nyama-novi-sluchai-na-afrikanska-chuma-po-svinete.html", "text": "Обстановката, касаеща заболяването африканска чума по свинете при дивите прасета на територията на Регионална дирекция по горите (РДГ)-Шумен е сравнително спокойна, като се изключат случаите, регистрирани в Държавно горско стопанство-Върбица и Държавно ловно стопанство-Паламара. Това заяви директорът на РДГ- Шумен инж. Емил Гелов на заседание на Областната епизоотична комисия, предаде репортер на  Радио „Фокус“-Шумен . Той посочи, че за изминалите четири седмици от началото на ловния сезон, при отстреляни около 1000 прасета в областите Шумен и Търговище, няма нови случаи на положителни проби за африканска чума при свинете. Инж. Гелов обясни, че с изтичане на едномесечния срок на съответните заповеди, и при липса на нови огнища, в стопанствата ще могат да започнат да се изпълняват дейностите, предвидени в горскостопанските им планове. \r\nИвелина ИВАНОВА", "date": "2019.11.05", "title": "Инж. Емил Гелов, РДГ- Шумен: От началото на ловния сезон при отстреляни около 1000 прасета в областите Шумен и Търговище няма нови случаи на африканска чума по свинете"}
{"url": "http://www.focus-news.net/news/2019/11/05/2716571/korrespondent-ukrayna-kiev-shte-poluchi-seriozna-voenna-pomosht-ot-kanada.html", "text": "Канада се готви да достави първата партида снайпериски пушки в Украйна. Съответното обяви заместник-министърът на външните работи на страната Василий Боднар, като обясни, че  забавянето не е заради канадската страна, а заради партньори, доставящи компоненти. За първи път информация за подготовката за изпращане на снайпериски пушки от Канада се появи през лятото на 2018 година, отбелязва украинското седмично списание  „Корреспондент“  . \r\n„Сега сме на последния етап, документацията за доставката на снайпериските пушки. Забавянето е не заради канадската страна, а идва от партньори, които доставят компоненти. Надяваме се, че през следващите дни или седмици пушките ще бъдат доставени в Украйна“, цитира изданието думите на Боднар. Съгласно думите му, „това ще отвори вратата за разширяване на спектъра на сътрудничество\". \r\n„Обсъдихме и основите на специален механизъм за консултации на ниво министри на отбраната, в рамките на който може по същество да се обсъждат нуждите на украинската армия с цел да се предаде съответната информация на канадската страна и веднага да стане ясно кое е възможно и какво не. Надявам се първият такъв контакт да се осъществи в края на ноември“, сподели украинският дипломат. \r\nПрипмня се, че миналата година Канада включи Украйна в т.нар. Контролен списък на страните, в които е разрешена доставката на автоматични оръжия, като по този начин премахна фактическото оръжейно ембарго за страната. За първи път информация за предполагаемата подготовка за изпращане на снайпериски пушки от Канада в Украйна се появи през лятото на 2018 г., но такава все още не е направена. \r\nПо-рано, по време на посещение в Канада, Василий Боднар се срещна със заместник-министрите на външните работи и отбраната на страната, както и със съветника на премиера по външната политика, припомнят от редакцията. \r\n \r\n . \r\n \r\n Тереза Герова", "date": "2019.11.05", "title": "„Корреспондент“ (Украйна): Киев ще получи сериозна военна помощ от Канада"}
{"url": "http://www.focus-news.net/news/2019/11/05/2716568/kmetat-na-obshtina-kazanlak-galina-stoyanova-polozhi-kletva-za-treti-mandat.html", "text": "Избраната за кмет на община Казанлък, трети мандат, Галина Стоянова положи клетва по време на тържествена сесия на Общинския съвет, предаде кореспондент на  Радио „Фокус“ . След полагане на клетвата Стоянова заяви, че с новоизбраният Общински съвет и кметове на населени места ще работят почтено и безпристрастно за Казанлък:“Грижата за всеки един гражданин ще е мой приоритет и в следващите 4 години. Обичам Казанлък и ще продължа да работя с чест и морал за прекрасната ни Долина и обичната ни община!“ Кметът Галина Стоянова изложи на вниманието на съветниците своите три предложения, отразяващи част от визията и за по-социална политика в общината, с цел задържане на младите хора. Тя заяви, че още на следващото редовно заседание на Общинския съвет, на което ще бъде обсъждан бюджетът на Община Казанлък за 2020 г., ще внесе за разглеждане предложението си за едногодишна финансова помощ за всяко новородено дете в община Казанлък с постоянен адрес, чиито родители се осигуряват и не получават социални помощи, под формата на ваучер, на стойността на необходимото количество памперси за едногодишното отглеждане на новороденото. Другото предложение, което ще внесе кметът Стоянова е намаляване с 50% на купона за хранене на децата от 0 до 3 години в детска млечна кухня, който сега е 1 лев, на символичните 0,50 лв. Третото предложение е за увеличаване с 50% на стойността на един храноден на децата в детските ясли и детските градини за сметка на бюджета, за да се хранят децата от 3 до 7 години с още по-качествените продукти за тяхното здраве. \r\n \r\nСлавяна ГАЙДАРОВА", "date": "2019.11.05", "title": "Кметът на община Казанлък Галина Стоянова положи клетва за трети мандат"}
{"url": "http://www.focus-news.net/news/2019/11/05/2716569/abv-mladezhi-i-kubinskata-mladezhka-komunisticheska-organizatsiya-startiraha-satrudnichestvo.html", "text": "Лидерът на АБВ-Младежи Пламена Заячка проведе среща с ръководството на Кубинската младежката комунистическа организация в Хавана. Заедно с представителя на ръководството на Кубинската комунистическа партия с ресор \"Младежки дейности\" Янара Домингез обсъдиха възможностите за сътрудничество между двете организации. Домингез сподели, че за първи път тяхната партия прави такава покана и е щастлива, че отношенията между партиите започват от младите. Това съобщиха от пресцентъра на  ПП АБВ .  \r\nДвете подчертаха важната роля на младите хора в борбата за солидарност. Заячка акцентира върху дейността на АБВ-Младежи със страните от БРИКС и необходимостта от засилване на връзките с Куба и държавите от Латинска Америка. АБВ-Младежи получиха покана за предстоящия конгрес на кубинската младежка организация и планират размяна на делегации и съвместни инициативи. \r\nНа срещата присъстваха и ръководителят на международния отдел на Съюза на младите комунисти – Суниел Кордеро и предходния председател на младежката организация на АБВ - Любомира Ганчева. На края на срещата зам.-председателят подчерта, че началото на работните срещи на различни нива в партиите бе поставено от среща между ръководствата на младежките организации като признание за важността на младите в партийните структури.", "date": "2019.11.05", "title": "АБВ-Младежи и Кубинската младежка комунистическа организация стартираха сътрудничество"}
{"url": "http://www.focus-news.net/news/2019/11/05/2716572/podaden-e-signal-za-umishleno-predizvikan-pozhar-v-chasten-imot-v-chervenata-zemya.html", "text": "Подаден е сигнал за умишлено предизвикан пожар в частен имот в Червената земя, Сигналът за инцидентът е подаден вчера около 0.01 часа. Това съобщиха от  ОДМВР-София . Пожарът е възниквал в имот с обособена в него кравеферма. След потушаването на огъня е извършен оглед съвместно с експерт от РСПБЗН- Самоков. Установено е, че е изгоряла част от покривната конструкция на стопанска постройка и сеновал със съхранявани в него 7500 бали сено. Открити са пет овъглени тела на телета. По първоначални данни пожарът е предизвикан умишлено. Разследването продължава в рамките на образуваното по случая досъдебно производство.", "date": "2019.11.05", "title": "Подаден е сигнал за умишлено предизвикан пожар в частен имот в Червената земя"}
{"url": "http://www.focus-news.net/news/2019/11/05/2716574/okrazhna-prokuratura-veliko-tarnovo-predade-na-sad-mazh-obvinen-za-prichinyavane-na-smartta-na-rabotnik-pri-izvarshvane-na-remont-na-pokriv.html", "text": "Окръжна прокуратура – Велико Търново внесе в съда обвинителен акт срещу мъж, за причиняване на смърт по непредпазливост на работник при извършване на ремонт на покрив. Това съобщават от  пресцентъра на Апелативна прокуратура - Велико Търново .  \r\nОбвинението срещу Й. И. е за това, че на 13 септември 2016 година във Велико Търново причинил смъртта на Е. К. поради немарливо изпълнение на правно регламентирана дейност: „строителни и монтажни работи” при реконструкция на покрив, представляваща източник на повишена опасност. На 22 август 2016 година в Свищов в частен дом обвиняемият не изпълнил задълженията си в качеството си на физическо лице - работодател на Е. К., предвидени в Закон за здравословни и безопасни условия на труд и Наредбите за минималните изисквания за здравословни и безопасни условия на труд при извършване на строителни и монтажни работи  – като не осигурил здравословни и безопасни условия на труд, свързани с работата. Той не осигурил ефективен контрол за извършване на работата без риск за здравето и по безопасен начин, не обезопасил отворите в строителни и конструктивни елементи, които създават опасност за падане от височина, не предприел мерки за осигуряване на средства за защита от падане при работа на височина, по време на извършване на строителни и монтажни работи при реконструкция на покрив. \r\nОбвиняемият като физическо лице се занимавал със строително-монтажни работи свързани предимно с изграждане, ремонт и реконструкция на покриви, като наемал различни лица, които да му помагат, като общи работници срещу заплащане.  \r\nПрез лятото на 2016 година бил нает да извърши ремонт на покрив на къща в село Ореш, като се уговорил с пострадалия и още двама мъже да му помагат срещу заплащане. На 22 август 2016-та, след края на строително-монтажните дейности обвиняемият и тримата работници се качили на покрива и започнали да го покриват с найлон и брезент, тъй като се очаквало да вали дъжд. При опъването на найлона Е.К. паднал през отвор на ниша на бетонната площадка, вследствие на което получил травматични увреждания. Останалите трима веднага се обадил на тел.112 за инцидента. Пострадалият работник бил откаран в тежко общо състояние в МОБАЛ „Д-р Ст. Черкезов” - Велико Търново, където въпреки проведеното лечение на 13 септември 2016-та починал. \r\nПредстои насрочване на делото за разглеждане от съда.", "date": "2019.11.05", "title": "Окръжна прокуратура – Велико Търново предаде на съд мъж, обвинен за причиняване на смъртта на работник при извършване на ремонт на покрив"}
{"url": "http://www.focus-news.net/news/2019/11/05/2716573/sport-frenski-sad-prekrati-proizvodstvoto-sreshtu-neymar.html", "text": "Френски съд прекрати производството срещу нападателя на Пари Сен Жермен Неймар за удар на привърженик, съобщава авторитетното спортно издание „Екип”. \r\nБразилецът е получил предупреждение за недопустимост на подобни действия, но няма да бъде наказан. Адвокатът на пострадалия разкритикува решението на съда.  \r\nСлед финалния мач на Купата на Франция през 2019 г. срещу Рен Неймар удари привърженик на противниковия отбор в лицето. Впоследствие въпросното лице съди футболиста.", "date": "2019.11.05", "title": "Спорт: Френски съд прекрати производството срещу Неймар"}
{"url": "http://www.focus-news.net/news/2019/11/05/2716538/yordan-yordanov-izbran-za-kmet-na-dobrich-ochakvame-i-razchitame-na-vsichki-dobri-predlozheniya-ot-strana-na-obshtinskite-savetnitsi-v-podkrepa-na-nashite-prioriteti.html", "text": "Ние очакваме и разчитаме на всички добри предложения от страна на общинските съветници, като идеята ни е да обединяваме колкото може повече и да застанат зад приоритетите, които предлагаме. Това заяви на пресконференция избраният за втори мандат за кмет на Добрич Йордан Йорданов от Местна коалиция ДБГ (ДБГ, НДСВ, ССД, ГН), предаде кореспондентът на  Радио „Фокус” – Варна . Йордан Йорданов не отрече факта, че някои идеи на политическите опоненти се припокриват с тези на екипа му. „Ако има други приоритети, които са добри за нашия град, мисля че можем да ги обсъждаме и да седнем на една маса и да си говорим“, каза Йордан Йорданов.  \r\nЕлка Димова, зам.-кмет с ресор „Финанси и общинска собственост“ на Община град Добрич в предходния мандат заяви, че ще продължи както и в предишните 4 години работата за стабилно финансово състояние на общината. Ще се търси гъвкавост посредством различни финансови инструменти за покриване на финансовите показатели, които Министерство на финансите следи и изисква от администрацията. Елка Димова подчерта, че в процеса на предизборната кампания е имало преекспониране на цифри за финансовото състояние на общината, което не е реално.  \r\nЙордан Йорданов посочи, че след големия обем от работа, която трябва да бъде свършена, вижда Добрич в бъдеще като едно още под-добро място за живеене и отглеждане на деца. Това ще бъде постигнато чрез обновяване на жилищните квартали – инфраструктура, паркове, детски площадки. Желанието е много по-голяма площ от тротоари и улици в кварталите да бъдат ремонтирани и осъвременени. „Стремим се да увеличим и темпото, и километрите. Давам пример само за тротоарите. Продължаваме с активната работа по квартали“, заяви Йордан Йорданов. Той отбеляза, че се отчита от предходните години, че поддържането на чистотата изисква повече усилия по отношение на по-периферни части на града. „Но със сигурност през новата 2020 година тези неща ще се променят. Ще има райониране. Започваме изцяло нова концепция за почистването на града и хората ще усетят разликата. Предстои да бъде заложено в новите изисквания за договори с фирмите използване на съвременна техника за почистване с цел по-качествено и бързо почистване, допълни Йордан Йорданов.  \r\n  \r\nЖулиета НИКОЛОВА", "date": "2019.11.05", "title": "Йордан Йорданов, избран за кмет на Добрич: Очакваме и разчитаме на всички добри предложения от страна на общинските съветници в подкрепа на нашите приоритети"}
{"url": "http://www.focus-news.net/news/2019/11/05/2716576/boepripas-e-otkrit-na-cheren-pat-prez-voenno-tankov-poligon-v-zemlishteto-na-s-ponor-v-sofiyska-oblast.html", "text": "Боеприпас е открит на черен път през военно-танков полигон в землището на с. Понор в Софийска област. Сигналът за инцидентът е подаден вчера около 20.00 часа. Това съобщиха от  ОДМВР-София . Извършен е оглед на местопроизшествието съвместно с екип на СОБТ. Боеприпасът е иззет. По случая е образувано досъдебно производство под наблюдението на районната прокуратура.", "date": "2019.11.05", "title": "Боеприпас е открит  на черен път през военно-танков полигон в землището на с. Понор в Софийска област"}
{"url": "http://www.focus-news.net/news/2019/11/05/2716570/premierat-boyko-borisov-v-praga-kohezionnata-i-obshtata-selskostopanska-politika-nay-dobre-demonstrirat-rezultatite-ot-evropeyskite-investitsii.html", "text": "Амбициите на ЕС да бъде глобален лидер следва да бъдат подкрепени с необходимите средства. Това означава и осигуряване на адекватно финансиране на Кохезионната и Общата селскостопанска политика, които най-добре демонстрират резултатите от европейските инвестиции. Това заяви министър-председателят Бойко Борисов по време на пленарната сесия на Срещата на високо равнище на групата „Приятели на кохезията“, която се провежда в Прага, съобщиха от  правителствената информационна служба . В чешката столица се събраха лидерите на 17-те държави членки на ЕС, които формират групата, за да изпратят силно послание за значимостта на Кохезионната политика с оглед на наближаването на последната фаза от преговорите на Многогодишната финансова рамка (МФР) за периода 2021-2027 г.  \r\nБългарският премиер Бойко Борисов бе категоричен, че Кохезионната и Общата селскостопанска политика имат доказана добавена стойност, а техните резултати са видими и осезаеми за европейските граждани.  \r\n„За Кохезионната политика е важно да се гарантира не само достатъчно финансиране, но и справедливо разпределение на средствата, така че да се преодолеят неравенствата между различните региони и изостаналостта“, очерта министър-председателят Борисов. По думите му е необходим специфичен фокус към развитието на най-бедните, изоставащи европейски региони. „Такива региони, с БВП под 50% от средното за ЕС, има не само в България и считам, че е от общ интерес те да бъдат подкрепени“, изтъкна премиерът Борисов пред останалите лидери в Прага. \r\nБорисов допълни, че правилата както за Кохезионната, така и за Общата селскостопанска политика трябва да не водят до допълнителни административни и финансови тежести за националните бюджети, което крие риск за изпълнението на програмите и за инвестициите, особено в по-слабо развитите региони. \r\nВ изявлението си министър-председателят Бойко Борисов посочи, че лидерите от групата следва да насочат усилията си в няколко направления. „Важно е да се противопоставим на разделението между нетни получатели и нетни донори. Ползите от двете политики са за всички европейски граждани“, посочи българският премиер. Той акцентира също, че не трябва да се допуска налагане на разделение между нови и стари приоритети за ЕС. „За нас са важни и традиционните политики, и науката и иновациите, и миграцията и сигурността, и борбата с климатичните промени. Именно затова настояваме за амбициозен бюджет на ЕС, който да ни позволи да съхраним постигнатото до момента и да отговорим на многобройните предизвикателства“, подчерта министър-председателят Бойко Борисов. Според българския премиер групата „Приятели на кохезията“ трябва да се стреми не просто да ребалансира призивите за съкращения в бюджета на ЕС, а да има активна роля за отстояването на един надежден европейски бюджет в полза на всички европейски граждани. \r\nВ края на срещата на върха в Прага лидерите ще приемат Декларация на групата, в която да бъдат потвърдени споделените позиции на държавите с оглед на развитието на преговорите по МФР и с основен фокус върху важността на Кохезионната политика.", "date": "2019.11.05", "title": "Премиерът Бойко Борисов в Прага: Кохезионната и Общата селскостопанска политика най-добре демонстрират резултатите от европейските инвестиции"}
{"url": "http://www.focus-news.net/news/2019/11/05/2716578/predsedatelyat-na-komisiyata-po-ikonomicheska-politika-i-turizam-v-narodnoto-sabranie-inzh-petar-kanev-beshe-na-rabotno-poseshtenie-v-odrin.html", "text": "Председателят на Комисията по икономическа политика и туризъм в Народното събрание инж. Петър Кънев беше на работно посещение в Одрин, Република Турция. То се състоя по покана на областния управител на Одрин г-н Екрем Джаналп и на кмета на града г-н Реджеб Гюркан. Това съобщиха от пресцентъра на  БСП . Кънев върна визитата на Реджеб Гюркан, който посети българския парламент през 2018 година. \r\nПетър Кънев проведе срещи с областния управител на Одрин Екрем Джаналп и с кмета на града Реджеб Гюркан. Инж. Кънев поздрави Реджеб Гюркан с преизбирането му и Екрем Джаналп с новия му пост на ръководната длъжност в тази важна област. \r\nПо време на разговорите бе изтъкнато, че икономическите отношения между Република България и Република Турция са добри. \r\n„Стокообменът през миналата година надмина четири милиарда евро“, подчерта Петър Кънев. Той допълни, че са налице резултатите от съвместното сътрудничеството между европейските области Къркларели , Одрин и Текирдаг с Бургаска област.  \r\nИнж. Кънев разговаря с ректора на Тракийския университет в Одрин проф. д - р Ерхан Табакоглу. В делегацията участва и народният представител проф. Иво Христов, който повдигна въпроси, свързани с научния обмен и с участието на студенти и преподаватели от България и Турция в различни образователни инициативи. \r\nПо време на посещението си инж. Петър Кънев участва в българо – турски бизнес форум, в който се включиха представители на повече от четиридесет български и над сто турски фирми. Подписан беше и договор за съвместна дейност между Търговската палата на област Коджаели и Хасковската търговско - промишлена палата.", "date": "2019.11.05", "title": "Председателят на Комисията по икономическа политика и туризъм в Народното събрание инж. Петър Кънев беше на работно посещение в Одрин"}
{"url": "http://www.focus-news.net/news/2019/11/05/2716579/riosv-burgas-iznese-prezentatsiya-na-tema-zhivot-na-zemyata.html", "text": "Експертите на Регионалната инспекция по околна среда и води  - Бургас изнесоха презентация на тема „Живот на Земята“ на 1 “б“ клас в ОУ „Любен Каравелов“. Това съобщиха от пресцентъра на  РИОСВ - Бургас . Срещата се проведе по покана на класния ръководител Николина Стоянова във връзка с участие в инициативата на УНИЦЕФ „Най-големият урок в света“. Възпитаниците на учебното заведение бяха активни и показаха знания за растителния и животински свят. В края на беседата децата получиха грамота и пътеводители на резерватите в Бургаски регион.  \r\nИнициатива на УНИЦЕФ си поставя задача да запознае младото поколение с новите глобални цели за устойчиво развитие, за да бъде поет ангажимент към бъдещето на децата и на цялата планета.", "date": "2019.11.05", "title": "РИОСВ - Бургас изнесе презентация на тема „Живот на Земята“"}
{"url": "http://www.focus-news.net/news/2019/11/05/2716580/evrodeputatat-emil-radev-napravi-sedmo-darenie-ot-knigi-za-varnenskata-biblioteka.html", "text": "Евродепутатът от ЕНП/ГЕРБ и посланик на библиотеките в Европейския парламент Емил Радев направи ново дарение от книги за Регионалната библиотека „Пенчо Славейков” във Варна,съобщиха от пресцентъра на  ПП ГЕРБ  Инициативата, която през годините се утвърди като традиция, е жест на подкрепа за обновяването на библиотечния фонд и израз на внимание към екипа на варненската библиотека по повод Деня на народните будители. „1 ноември съвпадна с предизборната кампания и предпочетох да не натоварваме празника с политическо звучене. Днес съм тук, за да засвидетелствам отново своето уважение към труда на съвременните будители, които работят в библиотеките”, коментира Емил Радев и пожела на екипа на РБ „Пенчо Славейков” сградата на библиотеката, която предстои да се реализира, да се превърне в нова емблема на града ни. „Работите с жар и устрем и заслужавате модерна среда, отговаряща на съвременните тенденции и развитието на технологиите”, допълни Радев.„В лицето на Емил Радев библиотеките имат своя най-отговорен посланик в ЕП”, коментира на свой ред народният представител от Парламентарната група на ГЕРБ и дългогодишен директор на варненската библиотека Емилия Милкова. Тя информира, че тази година конкурсът за обновяване на библиотечните фондове, който обяви Министерството на културата, е с увеличено финансиране – 2 млн. лв. „Надяваме се, че в държавния бюджет за следващата година ще бъде заложена същата сума, а защо не и по-висока”, изтъкна Милкова. Директорът на РБ „Пенчо Славейков” Радка Калчева благодари за подкрепата на Емил Радев, който за седми път прави дарение от книги за библиотечния фонд във Варна. „Доказали сте във времето, че сте истински приятел на библиотеките”, посочи тя, приемайки подаръка от нови издания. Голяма част от дарените книги са нова художествена литература от съвременни български автори, които са сред най-търсените от читателите, стана ясно по време на срещата. Екипът на библиотеката запозна евродепутата и народния представител със своята изложба, посветена на Деня на народните будители и на любопитни исторически факти за присъствието на българските писатели в българското училище. Обсъдена бе идеята за провеждането на нов съвместен конкурс, насочен към младите таланти на Варна, като евродепутатът се ангажира да покани победителите в Брюксел, където да се запознаят отблизо с работата на Европейския парламент.", "date": "2019.11.05", "title": "Евродепутатът Емил Радев направи седмо дарение от книги за варненската библиотека"}
{"url": "http://www.focus-news.net/news/2019/11/05/2716581/tsigari-bez-banderol-i-orazhie-bez-razreshitelno-sa-izzeti-ot-chasten-dom-v-selo-gusla-v-oblast-shumen.html", "text": "Цигари без бандерол и оръжие без разрешително били намерени и иззети от частен дом в село Гусла. Това съобщиха от  ОДМВР-Шумен . Проверката в дома на 49-годишен мъж от селото била извършена след получен сигнал, че държи в дома си акцизна стока без бандерол. По време на претърсването били намерени 185 къса цигари без бандерол. Освен това полицейските служители открили едноцевна пушка и 40 патрона 22 калибър, за които мъжът не представил разрешителни за притежание. За извършено престъпление по чл. 339 ал. 1 от НК е образувано досъдебно производство.", "date": "2019.11.05", "title": "Цигари без бандерол и оръжие без разрешително са иззети от частен дом в село Гусла в област Шумен"}
{"url": "http://www.focus-news.net/news/2019/11/05/2716575/psihiatarat-d-r-veselin-gerev-golyama-e-veroyatnostta-nasilnikat-na-bezzashtitni-zhivotni-da-se-prevarne-v-nasilnik-na-hora.html", "text": "Голяма е вероятността насилникът на беззащитни животни да се превърне в насилник на хора. Това каза за  Радио „Фокус“ – Пловдив  психиатърът д-р Веселин Герев в коментар на последния случай, при който 32-годишен жител на град Мъглиж бе задържан за насилие над беззащитно куче. „Тук става въпрос за психопат. По този начин тушира натрупаното себе си напрежение от ежедневни проблеми или от най-различни други житейски ситуации. Големият проблем е, че това насилие над беззащитното животно може да прерасне в насилие върху хора. Когато човек е екстроверт, агресията винаги избива нанякъде. Такъв тип психопати са тези, които ходят и пребиват възрастни пенсионери и им взимат някакъв мизерен остатък от пенсията, те са такива, които нападат и изнасилват жени по улицата. Винаги казвам, че ние коментираме подобни тежки прояви постфактум. „Червената лампичка“ на обществото трябва да светне, дори и при такива наглед, да ги наречем, „незначителни“ прояви на агресия. Повечето хора ще кажат „Какво от това? Това е само едно животно“, но, както се казва, и то душа носи и него няма кой да го защити“, коментира д-р Веселин Герев. По думите му обикновено този тип агресивни психопати посягат на най-беззащитните – пенсионери, деца и жени, като целта на малтретирането е доставянето на психическо удоволствие и разреждане на напрежението. „От друга страна, когато става въпрос за насилие върху хора, е и някаква облага – да ги обере, да се възползва от тях сексуално и така нататък. Общо взето, психопатията придоби странни форми и затова казвам, че „червените лампички“ на обществото трябва да светят, за да се взимат превантивни мерки и да не коментираме постфактум някой грабеж, пребит възрастен човек, убийство или насилие върху животни“, посочи психиатърът. \r\nД-р Веселин Герев коментира и факта, че актът на насилие върху животното в град Мъглиж е заснет умишлено. „Всеки психопат си мисли, че е велик психопат. За да докаже на себе си и на хората около себе си колко е велик, силен, безкомпромисен и агресивен, той документира своите действия и ги прави публични“, каза специалистът. \r\nТони МИХАЙЛОВ", "date": "2019.11.05", "title": "Психиатърът д-р Веселин Герев: Голяма е вероятността насилникът на беззащитни животни да се превърне в насилник на хора"}
{"url": "http://www.focus-news.net/news/2019/11/05/2716582/the-guardian-povecheto-iztochnoevropeytsi-se-strahuvat-za-badeshteto-na-demokratsiyata-pokazva-prouchvane.html", "text": "Близо 30 години след падането на Берлинската стена, мнозинството източноевропейци се чувстват по-малко в безопасност, отколкото преди 1989 г. Те не се доверяват на управляващите ги правителства и на информацията, разпространявана от медиите. Това показва проучване на института YouGov, цитирано от британския национален ежедневник  The Guardian . В същото време, въпреки опасенията за демокрация в техните страни, гражданите на Източна Европа вярват в силата на гражданското общество. \r\nПо-специално, от 51% до 61% от анкетираните в България, Чешката република, Германия, Унгария, Полша, Румъния и Словакия смятат, че демокрацията в техните страни е застрашена. Освен това по-голямата част от респондентите са притеснени за свободата на словото, върховенството на закона и свободата на събранията в техните страни. \r\nДве трети от анкетираните в България, повече от половината в Унгария и Румъния, както и една трета от анкетираните в Полша не вярват в честността и прозрачността на изборите, които се провеждат в страните им.  \r\nПо-малко от една четвърт от анкетираните над 40 години заявяват, че според тях живеят в ситуация, която е по-малко сигурна спрямо периода преди 1989 г. Нещо повече, мнозинството в България, Румъния и Унгария, както и малко по-малко от половината от анкетираните в Словакия, Полша, Германия и Чешката република, са на мнение, че за хората става по-трудно да живеят живота, който биха искали да имат, независимо от техния произход, етническа принадлежност или сексуалност ориентация. \r\nНо въпреки това по-голямата част от гражданите в страните, в които е проведено проучването, признават, че вярват в силата на гражданското общество.  \r\nСпоред авторите на проучването, заедно с „дълбоката криза на доверието“, резултатите показват „силен дух на несъгласие и готовност за предизвикване на властите“. Това е особено вярно за „поколението Z“, т.е. хората между 23 г. и 37 г.  \r\n„Те са достигнали пълнолетие в ерата след рецесията и имат забележителна способност за ефективно мобилизиране и ориентация в информационната среда. Те са самоуверени, чувстват, че могат да повлияят за мащабни промени и демонстрират широко признание за социална справедливост“, отбелязват авторите на проучването. В същото време авторите определят за основен „двигател на положителната промяна “ младите жени, които са способни на състрадание и са по-толерантни от мъжете, пише The Guardian.   \r\n \r\n Тереза Герова", "date": "2019.11.05", "title": "The Guardian: Повечето източноевропейци се страхуват за бъдещето на демокрацията, показва проучване"}
{"url": "http://www.focus-news.net/news/2019/11/05/2716586/mestni-izbori-2019-d-r-daniela-daritkova-pozitsiyata-na-pp-gerb-v-oblast-smolyan-e-zatvardena-i-tova-ni-zadalzhava-da-rabotim-oshte-po-uporito.html", "text": "Позицията на ПП ГЕРБ в област Смолян е затвърдена и това ни задължава да работим още по-упорито, за да може родният ни край да просперира във всяко едно отношение. Това заяви на пресконференция по повод изборните резултати в Смолян д-р Даниела Дариткова – председател на парламентарната група на ГЕРБ и общински ръководител на партията в Смолян, предаде репортер на  Радио „Фокус“ – Смолян . „Искаме да изразим задоволство от постигнатите резултати от ПП ГРЕБ в област Смолян и да благодарим на всички избиратели, които са ни подкрепили. Това за нас наистина е важно, защото така оценяваме дали политиките, които провеждаме в областта, са правилни, дали са в интерес на хората и дали те правят живота на хората в Смолянска област по-добър. Оценката на една политика се дава на избори. Тези избори бяха местни и за нас местната власт е важна, защото тя е най-близо до хората и дава възможност да се чува техния глас и да се реагира на всички техни потребности“, посочи д-р Дариткова.  \r\nТя отбеляза, че в областта са запазили свето присъствие. ПП ГЕРБ е спечелила 5 общини, като на местните избори също са били толкова. „Промяната е, че загубихме Девин, но спечелихме Чепеларе след оспорвана битка. За мен и моите колеги обяснението за загубата в Девин е свързана с това, че срещу нас се оформи една коалиция от ДПС и БСП с общ кандидат и обща листа, без да има ясна програма. Една от причините за този неуспех е именно тази коалиция, която се състави не на принципна основа, а с цел да бъде свален герб от власт“, коментира д-р Дариткова.  \r\nТя подчерта, че за тях властта никога не е била самоцел. „Властта, постигната чрез свободния вот на хората за нас е важна, за да може да упражняваме тази власт в интерес на хората. Ще направим нашите анализи и ще търсим нашите грешки, но достойнството на една партия се състои в това да има последователна политика, да носи отговорност за действията си и да стои зад тези действия сама, без да има безпринципни коалиции. На всички избори в населените места в областта ние сме се представили самостоятелно или в коалиция със СДС, което е определено на централно равнище и съответства на нашата идеология, защото ние сме партия, която се определя като партия дясно-център“, уточни д-р Дариткова. Тя допълни, че общинските съветници за област Смолян от ПП ГЕРБ се увеличават с двама. Сега са 55, а през 2015 са били 53. „Спечелили сме 19 кметове на кметства. През 2015 г. правилата на изборния кодекс са били различни и не може да правим съпоставка“, каза още д-р Дариткова. \r\nНели ГЕРГЬОВСКА", "date": "2019.11.05", "title": "Местни избори 2019: Д-р Даниела Дариткова: Позицията на ПП ГЕРБ в област Смолян е затвърдена и това ни задължава да работим още по-упорито"}
{"url": "http://www.focus-news.net/news/2019/11/05/2716583/ek-komisaryat-yotinger-e-v-praga-za-razgovori-po-sledvashtiya-dalgosrochen-byudzhet-na-evropeyskiya-sayuz.html", "text": "Комисарят, отговарящ за бюджета и човешките ресурси, Гюнтер Йотингер ще участва днес в Прага в срещата на високо равнище на групата „Приятели на политиката на сближаване“. По време на заседанието, в което участват премиери и министри от 17 държави членки, той ще произнесе реч относно ролята на политиката на сближаване в предложения от Комисията следващ дългосрочен бюджет на Европейския съюз, съобщават от  пресслужбата на ЕК. \r\nЕвропейската комисия публикува днес нови данни в подкрепа на предложението си от 2 май 2018 г. Цифрите показват как ползите от членството в Европейския съюз надвишават многократно преките плащания от бюджета.  \r\nНа 2 май 2018 г. Комисията представи предложение за справедлив, балансиран и модерен бюджет, за да се постигнат приоритетите на Европа, определени от лидерите в Братислава през 2016 г. и в Рим през 2017 г. Това предложение бе незабавно последвано от законодателни предложения за 37-те секторни програми, които са част от бъдещия дългосрочен бюджет. Оттогава Комисията работи ръка за ръка с ротационното председателство на Съвета, в тясно сътрудничество с Европейския парламент, за да придвижи преговорите напред. В съответствие със заключенията от заседанието на Европейския съвет от 20 и 21 юни 2019 г. споразумение следва да се постигне преди края на годината. Комисията споделя твърдото си убеждение, че придържането към този график е от съществено значение за стотиците хиляди студенти, земеделски стопани и изследователи в цяла Европа, както и за всички останали, които се ползват от бюджета на ЕС.", "date": "2019.11.05", "title": "ЕК: Комисарят Йотингер е в Прага за разговори по следващия дългосрочен бюджет на Европейския съюз"}
{"url": "http://www.focus-news.net/news/2019/11/05/2716587/nikolay-zlatanov-obshtinski-savet-kazanlak-podavam-raka-za-podkrepata-na-vsichki-politicheski-grupi-v-noviya-obshtinski-savet.html", "text": "Николай Златанов от ПП ГЕРБ бе избран за председател на Общинския съвет, трети мандат, с 24 от 37-те гласа на съветниците в новосформирания местен парламент, предаде кореспондент на  Радио „Фокус“ . Моника Динева от групата на БСП за България, която бе другото предложение за председател, получи 13 гласа. \r\nИзбрана бе петчленна комисия за избора с председател Радиана Стефанова от ПП ГЕРБ и представители на БСП за България, Местна коалиция „ Алтернативата на гражданите“, ДПС и ВМРО – Българско национално движение. Вотът за председател на Общинския съвет се проведе с тайно гласуване. \r\nНиколай Златанов благодари за гласуваното му доверие в следващите четири години да бъде председател на Общинския съвет – Казанлък, за оказаната чест за трети път да поеме председателството. Той подчерта, че в предишните два мандата е изпълнявал правомощията си с ясното съзнание, че Общинският съвет като орган на управление не приема самостоятелни политики и програма за изпълнение, а само следва Програмата за развитие на общината, предложена от мажоритарно избрания кмет. „Протегнахме ръка да работим с всеки в полза на нашата община. Онези, които искаха да работят за Казанлък, за населените места и по-добрия живот на казанлъчани, я поеха. Така и успяхме да направим голямо мнозинство в Общинския съвет. Бяха взети редица решения в опита ни да осигурим по-добрия начин на живот на казанлъчани – на онези, които живеят тук, и тези, които искат да се завърнат. Осем години по-късно смея да кажа, че до голяма степен успяхме. Предстои обаче още много работа“, посочи той. \r\nЗлатанов изрази благодарността си на политическите групи в Общинския съвет през изминалите два мандата, подкрепяли идеите на мнозинството в лицето на ПП ГЕРБ и категорично заяви, че подава ръка за подкрепата на всички политически групи в новия Общински съвет.  \r\nПредседателят на Общинския съвет поясни, че в следващите дни предстоят редица разговори между различните политически формации за сформиране на ръководство на Общинския съвет, постоянни комисии и др.  \r\nКато председател на Общинския съвет и представител на политическата партия с най-голям брой общински съветници - партия ГЕРБ, Златанов заяви, че отново ГЕРБ подава ръка на всеки, мислещ и милеещ за Казанлък, в търсене на споделено и, преди всичко, отговорно и открито управление на община Казанлък.  \r\nСлавяна ГАЙДАРОВА", "date": "2019.11.05", "title": "Николай Златанов, Общински съвет – Казанлък: Подавам ръка за подкрепата на всички политически групи в новия Общински съвет"}
{"url": "http://www.focus-news.net/news/2019/11/05/2716585/reuters-rumaniya-shte-nominira-evrodeputat-za-nov-komisar.html", "text": "Новото центристко правителство на Румъния ще предложи европейския депутат Зигфрид Муресан за свой еврокомисар в новия състав на изпълнителния орган на Общността, предава  Reuters , като се позовава на информация от член на управляващата в Букурещ Национал-либерална партия (НЛП). \r\n„Писмо до Брюксел ще бъде изпратено по-късно днес или рано в сряда“, заяви високопоставен представител на партията, запознат с процеса. Друг източник разкри пред агенцията: „Договорено е Муресан да бъде предложението на Румъния“. \r\nВ понеделник парламентът на Румъния гласува вот на доверие на правителството на Людовик Орбан. В изявление за медиите след гласуването новият министър-председател на страната заяви пред медиите, че ще проведе консултации с президента Клаус Йоханис относно номинацията на Букурещ за еврокомисар. Орбан подчерта, че ще информира Брюксел колкото е възможно по-скоро за избора на Румъния, без обаче да разкрива кои са потенциалните кандидати за поста. \r\nДо този момент новоизбраният председател на ЕК Урсула фон дер Лайен отхвърли четирима от кандидатите, предложени от Букурещ за следващия състав на органа.  \r\n \r\n Тереза Герова", "date": "2019.11.05", "title": "Reuters: Румъния ще номинира евродепутат за нов комисар"}
{"url": "http://www.focus-news.net/news/2019/11/05/2716584/mestni-izbori-2019-georgi-maradzhiev-gerb-plovdiv-oblast-tova-koeto-obeshtah-go-izpalnih-gerb-v-oblastta-ima-10-kmeta-pri-5-prez-2015-g.html", "text": "Това, което обещах преди година и половина, го изпълних – 9, или 10 кмета на ГЕРБ в област Пловдив при следващите избори. Това каза на пресконференция областният лидер на ГЕРБ - Пловдив област Георги Мараджиев, предаде репортер на  Радио „Фокус” - Пловдив . „Това при тези избори е факт – ГЕРБ има 10 кмета в областта при 5 през 2015 година”, каза Мараджиев. Според него това е много добър резултат. Мараджиев поздрави всички новоизбрани кметове и структурите на партията по места. Според него другото нещо, което заслужава адмирации, е добрата коалиционна политика, която е водила ПП ГЕРБ, което е дало своите видими резултати на места. „Благодарение на това успяхме да постигнем успех в община Карлово, както и в община Марица”, посочи областният лидер.  \r\nВ община Карлово още на първи тур победи д-р Емил Кабаиванов, който бе издигнат от местна коалиция ГЕРБ - СДС , а в община Марица за трети мандат, също още на първия тур победи Димитър Иванов, от Местна коалиция ГЕРБ (Обединени земеделци).  \r\n„Загубите в някои от общините, между които е и община Родопи тепърва ще се анализират”, каза Мараджиев. Според него обаче много от спечелилите кметове на ГЕРБ по населените места още на първи тур не са направили достатъчно за спечелването на общинския кмет. Това са общините Родопи, Първомай, Кричим, Садово и Лъки. Въпреки това от областното ръководство на партията смятат победата на ГЕРБ в областта за явна и убедителна. „Ако бяхме спечелили на повечето места, това би изглаждало нереалистично за един демократичен избор”, коментира още Георги Мараджиев.  \r\nТой поздрави и всички нови кметове на ГЕРБ, някои от които успяха да пробият в така наречените „бастиони на БСП”, като в община Брезово, където победи Христо Енков. Община Куклен също бе дадена за пример, където кмет остава Мария Белчева от ГЕРБ. Похвална е победата на ГЕРБ в Перущица, където спечели Мария Вълканова и в община Хисаря, където спечели Пенка Ганева, която беше кмет на общината преди един мандат и сега се завръща отново.  \r\nНа първата пресконференция на областното ръководство на ГЕРБ след местните избори дойде и Константин Попов, депутат от ГЕРБ, издигнат от Пловдивска област. Той отбеляза, че през последните години ПП ГЕРБ в областта е спечелила първо парламентарните избори, после евроизборите, а сега и местните избори, като резултатите стават все по-добри. „Движим се напред и нагоре. Ние като депутати ще работим за Пловдивска област, няма да делим избирателите на наши и ваши, готови сме да помагаме на всички”, каза още Попов. „Пред областта има добри перспективи поради факта, че вече се вижда, че са важни и по-малките градове и селата”, добави Константин Попов. Според него там, където има добър генерал, се върви напред и нагоре. Константин Попов обаче скромно уточни, че това се отнася по-скоро за лидера на ГЕРБ и премиер Бойко Борисов, а не за него самия. Той похвали и областния лидер Георги Мараджиев, който според него има изключителна енергия и хъс за работа и затова резултатите са видни.  \r\nСпециални похвали получи и новоизбраният кмет на Община Асеновград, една от големите общини в областта, където досега управляваше БСП, в лицето на д-р Емил Караиванов. Там сега спечели д-р Христо Грудев от ГЕРБ, който бе депутат досега. Мараджиев отчете изборния резултат в Асеновград като „перлата в короната на победата на ГЕРБ”. Новоизбраният кмет Христо Грудев отбеляза, че изборите в общината са били тежки, но са постигнали очакван резултат – победа с 2709 гласа повече, което е с около 13% повече за ГЕРБ. Той посочи още, че никога досега не е говорил и няма да си позволи да говори лоши думи за стария кмет, защото „не се знае под какъв натиск е взимал решенията”. Няма да коментира и негови решения и реакции. Финансовото състояние на общината обаче е тежко, но ще се направи всичко необходимо, за да се подобри. За управлението на общината ще бъде изготвена нова визия, с хоризонт за още 20 години. Ще се работи за въвеждането на електронна общинска администрация, нещо което досега липсва. „Ще бъде сменен и целия политически екип в Община Асеновград“, каза новият кмет.  \r\nКметът на Община Раковски Павел Гуджеров, който спечели втори мандат още на първия тур, отбеляза, че е бил избран отново, тъй като е изпълнил 70% от поетите предизборни ангажименти пред хората. „Всичко си върви по един добре начертан план. Имам си един страхотен екип и стабилна държава, гарантирана от премиера”, каза Гуджеров и обеща да работи за изграждането в Раковски на многофункционална спортна зала, което сега липсва. Иначе отчете, че общината вече може да се похвали с една добре изградена инфраструктура. Предстои да се положат усилия за читалищата, за да има условия за културни събития. „Има и още много друга работа по ландшафта в общината, която трябва да бъде свършена през този мандат“, посочи Гуджеров. \r\nГеорги Мараджиев, който е и кмет на Община Стамболийски, и областен лидер на ГЕРБ, се похвали и със своя личен успех в тези избори, като отбеляза, че е „много сладко да се печелят избори на първи тур”, при 64% избирателна активност.   \r\nНовият кмет на Брезово Христо Енков изтъкна, че е много доволен от победата с 62% срещу 34% за опонента му, тъй като това е една много трудна община. „Спечелихме благодарение на това, че имаме ясна визия какво искаме и какво трябва да бъде направено”, каза Енков. „Доказахме, че местни избори може да се печелят и без купуване на гласове, а само с много работа”, добави той. „Шокиран съм от начина, по който нашите опоненти работиха”, каза още Христо Енков. С работата си той и екипа му ще направят така, че „Брезово да заприлича на една модерна община от 21 век, като се подобри инфраструктурата и живота на хората”. За това той ще разчита на помощта на правителството на ГЕРБ и на финансиране с европроекти. Целта е да се създаде среда, така че младите хора да се върнат там и да няма проблем за децата им. Христо Енков посочи, че ще ползва менторството и капацитета на кметовете на Стамболийски - Георги Мараджиев и на Раковски - Павел Гуджеров. \r\nМария Белчева, която бе избрана за кмет на Куклен, посочи, че за първи път общината има избран кмет от ГЕРБ. Там досега доста силна е била позицията на ДПС на всички избори. „Ще продължим с работата, която започнахме в общината”, каза още Белчева. \r\nНовоизбраният кмет на Хисаря Пенка Ганева благодари на избирателите си и на тези, които не са гласували за нея, като каза, че именно те я предизвикват да продължи да работи още повече по този начин. Тя припомни, че в предишния си мандат е успяла да привлече 62 млн. лева за общината, което е подобрило значително живота на хората. Сега ще продължи тази работа, като я надгражда с още по-амбициозна програма.  \r\nНовият кмет на Перущица от ГЕРБ Мария Вълканова обеща на гражданите открито управление, като изтъкна, че обстановката в новия Общински съвет няма да е лесна, тъй като 13-те общински съветници са от 6 различни партии. Тя също възнамерява да смени политическото ръководство на общината.  \r\nЦветана ТОНЧЕВА", "date": "2019.11.05", "title": "Местни избори 2019: Георги Мараджиев, ГЕРБ - Пловдив-област: Това, което обещах, го изпълних – ГЕРБ в областта има 10 кмета, при 5 през 2015 г."}
{"url": "http://www.focus-news.net/news/2019/11/05/2716589/yaponskiyat-teatar-ashibue-predstavya-v-burgas-otlicheniya-s-6-mezhdunarodni-nagradi-spektakal-violonchelistat-goshu.html", "text": "Спектакълът по едноименното произведение на Кенджи Миазава ще се играе на 7 ноември от 19.00 часа на сцената на Държавен куклен театър - Бургас. Гостуването е в рамките на 30-ите юбилейни Дни на японската култура в България. Режисьор на спектакъла е Цукуши Сонояма, която е и директор на театъра. В спектакъла участват артистите Мацуура Юми, Ивата Кадзумаса, Саката Шиори, Кавамура Мами, Уеда Икуко, Арита Миюки, Дате Нама, Ичиока Хироши, Ушио Коки. Представленията ще се играят на японски език със субтитри на български. Преводът е дело на Биляна Станойлович и Кристина Иванова. Част от текста артистите от театър \"Ашибуе\" са научили на български с любезното съдействие на Кристина Иванова, работила известно време с тях в Япония по 16 часа дневно. \"Виолончелистът Гошу\" е необикновена история за музиката и за чудните пътеки, които водят към нея, разказана от японския гений Кенджи Миазава. Диригентът и целият оркестър смятат Гошу за лош музикант, но когото група животни му помагат да почувства и открие музиката в себе си, той успява да смае всички с изпълнението си и да пожъне огромен успех.Театрална компания \"Ашибуе\" е основана през 1966 г. в префектура Шимане, град Мацуе, и е най-малкият държавен театър в Япония. От 1999 г. театър \"Ашибуе\" е домакин на големия международен форум \"Горски театрален фестивал - Мацуе\", който се провежда на всеки 3 години.Спектакълът се осъществява с подкрепата на посолството на Япония в България, Japan Foundation, Shimane Culture Fund, префектура Шимане и Държавен куклен театър - Бургас. Цена на билета - 5 лева.", "date": "2019.11.05", "title": "Японският театър „Ашибуе” представя в Бургас отличения с 6 международни награди спектакъл „Виолончелистът Гошу”"}
{"url": "http://www.focus-news.net/news/2019/11/05/2716577/inzh-seven-bashla-dls-palamara-v-obosobenite-zoni-se-spazvat-merkite-za-biosigurnost-nyama-otkriti-trupove-na-umreli-divi-praseta.html", "text": "В обособените зони, във връзка с първично възникналия случай на АЧС при дива свиня на територията на ДЛС „Паламара“ в средата на октомври, продължават да се спазват всички мерки за биосигурност. Това каза инж. Севен Башлъ, директор на ДЛС „Паламара, предаде репортер на  Радио „Фокус“ - Шумен . Изпратени са съответните уведомителни писма до всички населени места в 200 км зона около огнището, както и на ловните сдружения и дружини, попадащи в тази територията. В стопанството са предприети незабавни мерки за предотвратяване на заразата и риска от разпространяване в съседни райони, заяви на заседанието на Областната епизоотична комисия инж. Башлъ. Той посочи, че на 18 октомври е извършена проверка на място, а заедно с представители на двете ловнорибарски сдружения е трасиран теренът в подзона А и са поставени табели. По думите му е извършена проверка на местата, където се обработва отстреляният дивеч и местата за странични животински продукти, изготвени са два констативни протоколи за отстранявани на малки пропуски. Според него са предвидени графици за обход и претърсване на заразените зони, като ежеседмично се предоставят протоколи от претърсванията на предоставените ловностопански и държавния ловностопански район, като до момента не са открити трупове на умрели диви свине, както и не са констатирани такива с нетипично поведение в тези зони.  \r\nИнж. Башлъ представи и статистика от отстрела. По думите му от началото на груповия лов до момента са отстреляни 90 прасета. „В първата седмица бяха 43, после бройката постепенно намаля на 25, 11, 8 и тази седмица 3  прасета, а в ловностопанския район на „Паламара“ трябва да се отстрелят 500 прасета при годишен план“, каза инж. Башлъ. Директорът на ДГС „Паламара“ информира за съмнения за случаи за умрели диви свине в района, които не се докладват от ловците и в тази връзка Областната комисия взе решение в срок до 8 ноември РДГ и СИДП да проведат срещи с представителите на ловнорибарските сдружения на територията на областта. Директорът на ДГС - Върбица инж. Муса Кязъм също докладва, че в определените зони се спазват мерките за биосигурност. Продължават да се извършват обходи и претърсвания на районите, като до момента няма открити трупове на умрели диви прасета. \r\nИвелина ИВАНОВА", "date": "2019.11.05", "title": "Инж. Севен Башлъ, ДЛС „Паламара“: В обособените зони се спазват мерките за биосигурност, няма открити трупове на умрели диви прасета"}
{"url": "http://www.focus-news.net/news/2019/11/05/2716590/oblastniyat-upravitel-na-pazardzhik-nasrochi-parvite-zasedaniya-na-novoizbranite-obshtinski-saveti.html", "text": "Със заповед на областния управител Стефан Мирев се свикват първите заседания на новоизбраните общински съвети в мандат 2019-2023 г. в общините Белово, Септември, Батак, Сърница, Панагюрище и Велинград, съобщиха от пресцентъра на  Областната администрация . Съгласно Закона за местното самоуправление и местната администрация (ЗМСМА), първото заседание на новоизбрания Общински съвет се свиква от областния управител. Новоизбраните общински съветници, кмет на община и кметове на кметства полагат клетва и подписват клетвен лист в присъствието на областния управител, председателя на Общинската избирателна комисия и граждани на общината. В първото заседание на новоизбраните общински съвети се провежда и процедура по избор на председател. Заседанията на общинските съвети ще се проведат, както следва: \r\nОбщина Белово – 05 ноември 2019 г. от 16.00 часа в Заседателната зала на Общински съвет - Белово; \r\nОбщина Септември – 06 ноември 2019 г. от 11.00 часа в Заседателната зала на Общински съвет - Септември; \r\nОбщина Батак – 07 ноември 2019 г. от 10.00 часа в Заседателната зала на Общински съвет - Батак; \r\nОбщина Сърница – 07 ноември 2019 г. от 14.00 часа в Младежки дом - Сърница; \r\nОбщина Панагюрище – 11 ноември 2019 г. от 11.00 часа в Заседателната зала на Общински съвет - Панагюрище; \r\nОбщина Велинград – 11 ноември 2019 г. от 15.00 часа в Заседателната зала на Общински съвет - Велинград.", "date": "2019.11.05", "title": "Областният управител на Пазарджик насрочи първите заседания на новоизбраните Общински съвети"}
{"url": "http://www.focus-news.net/news/2019/11/05/2716588/afp-es-e-zagrizhen-ot-obyavyavaneto-na-yadreno-obogatyavane-na-iran.html", "text": "Европейският съюз изрази загриженост от решението на Иран да възобнови обогатяването на уран, предава  AFP . \r\n„Ние сме обезпокоени от съобщението на президента (на Иран) Хасан Рухани за по-нататъшно намаляване на ангажиментите на Иран в рамките на СВПД\", заяви говорителят на ЕС Мая Кочиянчич пред репортери в Брюксел. \r\nСчитано от 6 ноември, Иран ще започне нова, четвърта по ред фаза на намаляване на ангажиментите си по ядреното споразумение, подписано със световните сили през лятото на 2015 г. Това обяви държавният глава на страната Хасан Роухани. „Иран ще започне четвъртия етап на намаляване на задълженията си по ядрената сделка утре\", предупреди Роухани. \r\nСъгласно думите му, Техеран ще започне да използва центрофуги в съоръжението във Фордо на 6 ноември. „Четвъртата фаза [намаляване на задълженията] ще започне с инжектирането на газ в центрофугите във Фордо\", поясни иранският президент. \r\nПрекратяването на дейността в завода в планините близо до свещения шиитски град Кум беше едно от ограниченията за ядрените дейности, които Иран прие в замяна на премахването на международните санкции. Съответното бе скрепено в договора за ядрената програма на близкоизточната република, подписан през лятото на 2015 г. Миналата година САЩ обявиха изтеглянето си от сделката, след което наложиха санкции на Иран. В отговор Техеран започна поетапно спиране на изпълнение на ангажиментите си по договора. \r\nПо-рано тази седмица бе обявено, че производството на обогатен уран в Иран е достигнало до пет килограма на ден, повече от 10 пъти над нивото отпреди два месеца, когато страната се отказа от редица ангажименти по споразумението от 2015 г. за ядрената програма на Техеран. Иран също e разработил две нови усъвършенствани центрофуги, едната от които преминава през тестове. Съответното съобщи Али Акбар Салехи, ръководителят на Иранската организация за атомна енергия. \r\n \r\n Тереза Герова", "date": "2019.11.05", "title": "AFP: ЕС е „загрижен“ от обявяването на ядрено обогатяване на Иран"}
{"url": "http://www.focus-news.net/news/2019/11/05/2716594/den-na-otvorenite-vrati-shte-se-provede-v-prechistvatelnata-stantsiya-za-piteyna-voda-v-bistritsa-na-9-noemvri.html", "text": "Ден на отворените врати ще се проведе в Пречиствателната станция за питейна вода в Бистрица на 9 ноември 2019 г. Това съобщиха от пресцентъра на  дружеството . Целта на опознавателната обиколка в станцията е да отговори на въпросите: откъде идва водата на София, как се пречиства тя, с какво са миели улиците в столицата преди и защо първите водомери са били с размерите на транзистор? Това е само част от любопитните и полезни факти, които могат да се научат в Деня на отворените врати в Пречиствателната станция за питейна вода в Бистрица.  \r\nПоводът за инициативата е отбелязването на 20 години от въвеждането на пречиствателната станция в експлоатация. \r\nПосетителите ще имат възможността да разберат откъде минава най-голямата част от питейната вода в София. Те ще могат да се запознаят с всички високотехнологични процеси на територията на пречиствателната станция, която е сред най-модерните на Балканите. Обиколките ще се провеждат на всеки кръгъл час, като първата започва в 10.00 часа, а последната в 15.00 часа. Сборният пункт е на бариерата на станцията. \r\nПоради големия интерес, а и за удобство на хората, „Софийска вода“, част от Веолия, организира безплатен транспорт от метростанция Бизнес парк София, жк. „Младост 4“, посока Околовръстен път до станцията и обратно. Бусът на „Софийска вода“ обслужва три курса с тръгване: 9.45 ч.,11.45 ч. и 13.45 ч., но е желателно да има предварителна заявка на communications@sofiyskavoda.com  \r\nВсички посетители могат да стигнат до станцията със собствен транспорт на адрес ул. „Хотнишки водопад“ 2 или с градски транспорт, автобусни линии №314 и №69 спирка „Пречиствателна станция“.  \r\nГости на пречиствателната станция в съботния ден трябва задължително да носят документ за самоличност. Деца до 14-годишна възраст ще бъдат допускани само с придружител. „Софийска вода“ обработва предоставената от посетителите лична информация, съгласно действащото законодателство в областта на защита на личните данни.", "date": "2019.11.05", "title": "Ден на отворените врати ще се проведе в Пречиствателната станция за питейна вода в Бистрица на 9 ноември"}
{"url": "http://www.focus-news.net/news/2019/11/05/2716596/gd-granichna-politsiya-trafikat-e-silno-intenziven-na-izhod-za-tovarni-avtomobili-na-gkpp-kapitan-andreevo-i-gkpp-lesovo-i-intenziven-na-gkpp-dunav-most.html", "text": "Трафикът е силно интензивен на изход за товарни автомобили на границата с Турция на ГКПП „Капитан Андреево“ и ГКПП „Лесово“ и интензивен на границата с Румъния на ГКПП „Дунав мост“. Това съобщиха от  ГД „Гранична полиция“ . Информацията за трафика на граничните пунктове е към 14.00 часа.  На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.11.05", "title": "ГД „Гранична полиция“: Трафикът е силно интензивен на изход за товарни автомобили на ГКПП „Капитан Андреево“ и ГКПП „Лесово“ и интензивен на ГКПП „Дунав мост“"}
{"url": "http://www.focus-news.net/news/2019/11/05/2716593/psihiatarat-d-r-veselin-gerev-chuvstvoto-na-beznakazanost-i-tarpimostta-na-obshtestvoto-sa-osnovnite-generatori-na-vsichki-proyavi-na-nasilie.html", "text": "Чувството на безнаказаност и търпимостта на обществото са основните генератори на всички прояви на насилие. Това каза за  Радио „Фокус“ – Пловдив  психиатърът д-р Веселин Герев в коментар на последния случай, при който 32-годишен жител на град Мъглиж бе задържан за насилие над беззащитно куче. „Проблемът се корени в това, че правозащитните и правоохранителните органи в страната просто не са си на мястото. Те ще се занимаят с охраната на бюлетини и избори, а няма да се занимаят с този психопат, който е един абсолютно завършен асоциален тип, готов да извършва престъпления. Сега ще видите и какво ще се случи. Той ще бъде задържан за 72 часа най-вероятно, ще признае вината си, ще сключи споразумение с прокуратурата и ще получи условна присъда. Това чувство на безнаказаност на хората ги кара и да карат бясно по пътищата, и да не спазват правилата за движение, и да се дрогират, да пият, след което да шофират, да вадят ножове и да мушкат, и да стрелят с пистолети. На практика всички тези действия остават абсолютно безнаказани. Ето виждате, че човек дори и убийство да извърши, получава условна присъда, защото има чисто минало“, коментира д-р Веселин Герев. \r\n„От една страна, голям проблем е, че нашето общество генерира такива типове, като този в Мъглиж. Като ги няма правоохранителните органи, всеки тръгва да се саморазправя. И когато той се саморазправя пред своите деца, изгражда у тях по стратегията на копиране модел на поведение, който те възприемат за норма и разбират, че по този начин човек трябва да налага мнението си в живота. По този начин агресията към всеки и всичко се мултиплицира. От друга страна, обществото ни стана много търпимо към подобни прояви. Ние не можем да демонстрираме нетърпимост, а е напълно възможно утре жертви на насилниците да се окажат близките на полицаите, които са арестували мъжа в Мъглиж, на прокурорите, които ще предявят обвинение, на следователите, които ще правят разследване, на съдиите, които ще го съдят. В природата нито една психологическа енергия на агресия не остава във въздуха, тя просто преминава от тяло в тяло. Въпросът е дали ще се мултиплицира или редуцира. На този етап ние виждаме голяма търпимост на обществото към такъв тип поведение и това ме кара да направя прогноза, че агресията ще се мултиплицира“, посочи психиатърът д-р Веселин Герев. \r\nСпециалистът коментира, че безнаказаността премахва страха на човек. „Още Фройд е казал, че човек живее на принципа на собствените си страхове. Когато има страх от държавата, от закона, от правоохранителните или правораздавателните органи, когато чувства, че неговата сигурност и живот са застрашени, тогава той действа по съвсем различен начин от този, по който действа, знаейки че ще остане безнаказан. Има с по няколко висящи дела за агресия и най-спокойно се разхождат на свобода. Просто тях никой не ги търси. Ето откъде идва големият проблем. Просто ние като общество трябва да покажем твърда нетърпимост към такъв тип прояви, защото няма кой да ни защитава от тях, освен ако ние самите не се защитим“, каза Герев. Той посочи, че няма да бъдат въведени по-сурови мерки срещу агресорите и насилниците в страната. „Ние винаги постфактум ще ги коментираме тези неща, защото в един момент правото и отговорностите ужасно много се размиват и въпреки, че има доказателствен материал, проявите на агресия стават все по-трудно доказуеми. Песимист съм по отношение на това, че някога ще бъде въведен ред и че бъдат гарантирани правата, свободите и сигурността ни“, подчерта психиатърът. \r\nД-р Веселин Герев призова хората да бъдат абсолютно нетърпими към проявите на агресия и насилие, както и да сигнализират веднага, ако видят нередности. „Колкото по-бдителни сме ние като граждани, толкова по-малко прояви на агресия ще има и толкова по-малко ще сме застрашени както самите ние, така и нашите близки и приятели“, добави той. \r\nТони МИХАЙЛОВ", "date": "2019.11.05", "title": "Психиатърът д-р Веселин Герев: Чувството на безнаказаност и търпимостта на обществото са основните генератори на всички прояви на насилие"}
{"url": "http://www.focus-news.net/news/2019/11/05/2716595/ministar-ekaterina-zaharieva-balgariya-i-chehiya-shte-rabotim-za-podpomagane-na-biznesa-i-razvitie-na-obshti-proekti.html", "text": "Догодина ще отбележим 100 г. от дипломатическите ни взаимоотношения и говорихме как да използваме тази година така, че да свържем още по-близко нашите два народа и да подпомогнем още повече нашия бизнес да развива общи проекти. Това каза вицепремиерът и министър на външните работи Екатерина Захариева на изявление по повод срещата й с министъра на външните работи на Република Чехия Томаш Петричек, предаде репортер на  Агенция \"Фокус\" . \"Между нашите две държави и между нашите два народа няма отворени въпроси, напротив Чешката република е близък приятел на България и ние сме свързани исторически през вековете\", заяви тя. По думите й българският народ никога няма да забрави помощта на чешките граждани, които са допринесли за възраждането на страната ни след Освобождението преди 141 г. Захариева допълни, че техният принос за българската държавност и култура е безспорен. \"Българската общност в Чешката република води началото си от края на 19 век. и в момента там трайно пребивават около 15 000 български граждани, които получават подкрепа за запазването на българския език и история от чешката държава\", посочи още вицепремиерът. \r\nЗорница КОСТАДИНОВА", "date": "2019.11.05", "title": "Министър Екатерина Захариева: България и Чехия ще работим за подпомагане на бизнеса и развитие на общи проекти"}
{"url": "http://www.focus-news.net/news/2019/11/05/2716540/le-figaro-sarbiya-izrazi-interes-kam-ruski-orazhiya-i-vashington-otgovori-sas-zaplaha-ot-sanktsii.html", "text": "Военни от Русия и Сърбия проведоха съвместни учения, а държавният глава на западната ни съседка Александър Вучич изрази интерес към придобиването на руските системи С-400 и „Панцир“. В отговор от Вашингтон веднага заплашиха сърбите със санкции и подчертаха, че сътрудничеството между САЩ и Сърбия е много по-дълбоко от това на Белград с Москва, пише френският ежедневник  Le Figaro. \r\nСпециалният представител на САЩ за Западните Балкани Матю Палмър изрази опасенията си, че Сърбия може да се сдобие с руско оръжие.„ Ние сме загрижени не само за разполагането на руско оръжие, но и от възможността Сърбия да придобие важни руски военни системи“, цитира изданието думите на американския дипломат. \r\nСъщевременно, подчертава изданието, преди седмица в рамките на военните учения „Славянски щит-2019“ в Сърбия бяха разположени руските системи С-400 и „Панцир“. Както отбелязаха в самата Москва, за първи път тези компекси биват изпрати за маневри зад граници. И двете обаче отдавна са използвани в Сирия. И често се използват „в пакет“, допълвайки се една друга.  \r\nПо време на ученията „Славянски щит-2019“ Вучич сподели намерението си страната да придобие тези руски системи. „Бихме искали, но в момента единственият начин е Русия да ни ги остави. Нямаме средства да ги купим“, призна сръбският президент. Матю Палмър от своя страна посъветва Белград да внимава с подобни стъпки, като намекна, че САЩ може да обмислят санкции срещу Сърбия при подобно развитие на ситуацията. \r\nПалмър припомни за военното сътрудничество между САЩ и Сърбия. „Смятаме, че то е по-важно от всичко, което руснаците направиха за Белград“, цитира Палмър изданието, като подчертава, че основните оръжия в сръбската армия са или руски, или съветски. При това наскоро Сърбия получи партида изтребители МиГ. \r\n„Разбира се, ще бъдем внимателни, защото не искам Сърбия да попадне под санкциите на най-голямата световна сила, независимо от факта, че те ще бъдат напълно неоснователни и несправедливи\", цитират местните медии думите на Вучич.  \r\nКакто отбелязват от редакцията, Сърбия е основният съюзник на Русия на Балканите и разчита на подкрепата й, по специално по косовския въпрос. Москва прие негативно присъединяването на Черна гора към НАТО и затова Le Figaro определя разполагането на най-новите руски оръжия в Сърбия като „подигравка“ с НАТО – каквато според вестника е и сделката с Анкара за С-400.  \r\n \r\n . \r\n \r\n Тереза Герова", "date": "2019.11.05", "title": "Le Figaro: Сърбия изрази интерес към руски оръжия – и Вашингтон отговори със заплаха от санкции"}
{"url": "http://www.focus-news.net/news/2019/11/05/2716591/spetsializiraniyat-nakazatelen-sad-otkaza-da-izmeni-myarkata-zadarzhane-pod-strazha-na-minyu-staykov.html", "text": "Специализираният наказателен съд отхвърли искането на Миню Стаюков за изменение на мярката му за неотклонение „Задържане под стража“ по делото за злоупотреба с пари от европейски земеделски фондове. това съобщиха от пресцентъра на  Апелативна специализираната прокуратура .  \r\nСтайков бе задържан на 5 септември 2018 г. и привлечен към наказателна отговорност от Специализираната прокуратура за ръководене на организирана престъпна група данъчни престъпления и пране на пари. Оттогава той е в ареста, след като през май 2019 г. му бе повдигнато обвинение по второ дело (заедно с още 13 лица, петима от които служители в Държавен фонд „Земеделие“) - за участие в престъпен сговор с цел злоупотреба със средства от Програмата за развитие на селските райони и Националната програма за подпомагане на лозаро-винарския сектор. По това досъдебно производство също му бе определена най-тежката мярка за неотклонение. \r\nНа 5 ноември 2019 г., съдът отхвърли за пореден път искането за промяна на мярката му за неотклонание в по-лека заради наличието на опасност да влияе върху разследването.", "date": "2019.11.05", "title": "Специализираният наказателен съд отказа да измени мярката „Задържане под стража“ на Миню Стайков"}
{"url": "http://www.focus-news.net/news/2019/11/05/2716592/tass-erdogan-mozhe-da-poseti-rusiya-vav-vrazka-s-otkrivaneto-na-turski-potok.html", "text": "Държавният глава на Турция Реджеп Тайип Ердоган може да посети Русия във връзка с откриването на газопровода „Турски поток“. Това обяви посланикът на Република Турция в Руската федерация Мехмет Самсар на среща с губернатора на Ленинградска област Александър Дрозденко, предав  TACC . \r\n„Планира се „Турски поток“ да бъде пуснат в експлоатация тази година, остава довършването на последните работи. Може би във връзка с откриването му в Русия може да бъде направено посещение на най-високо ниво“, подчерта посланикът. \r\nКъм настоящия момент няма конкретна информация за подобна визита, отбеляза турският дипломат, като същевременно подчерта, че визита може да бъде организирана на ниво държавен глава или министър. „Преговорите между нашите страни продължават“, увери Самсар. \r\n„Турски поток\" е газопровод по дъното на Черно море до европейската част на Турция. Първото му разклонение ще бъде предназначено за доставки на природен газ за турския пазар, а втората - за страните от Южна и Югоизточна Европа. \r\n \r\n Тереза Герова", "date": "2019.11.05", "title": "ТАСС: Ердоган може да посети Русия във връзка с откриването на „Турски поток“"}
{"url": "http://www.focus-news.net/news/2019/11/05/2716599/premierat-boyko-borisov-i-evropeyski-lideri-prieha-deklaratsiya-v-praga-v-podkrepa-na-kohezionnata-politika.html", "text": "„Кохезионната политика представлява ключов инструмент за инвестиции на ЕС. Тя подпомага реалното сближаване на регионите и държавите членки в Общността, както и функционирането на вътрешния пазар, увеличаването на растежа, конкурентоспособността, създава заетост, улеснява преминаването към нисковъглеродна икономика“. Това записаха в декларация българският премиер Бойко Борисов и още 16 лидери на държавите от групата „Приятели на кохезията“, чиято Среща на високо равнище се проведе днес в Прага, съобщиха от  правителствената информационна служба . \r\nВ документа се изтъква, че Кохезионната политика трябва да продължи да се базира на целите, както са посочени в Договора за функционирането на ЕС, като в същото време тя е важно средство за справяне с новите предизвикателства - включително климатичните промени, индустриалната трансформация и демографските въпроси.  \r\nПоради това е от жизнено важно значение да се запази нивото на финансиране на Кохезионната политика до размерите от Многогодишната финансова рамка (МФР) 2014-2020 г. в реално изражение, се акцентира в Декларацията от Прага. Според лидерите на 17-те държави от ЕС, които я подписаха, значителните съкращения в бюджета, включени в предложението за МФР 2021-2027 г., крият риск да се попречи на изпълнението на важните за ЕС цели. \r\nВ този контекст се подчертава, че гъвкавостта във фазите на програмиране и прилагане е предпоставка за гарантиране на гладкото, ефективно и ефикасно протичане на Кохезионната политика. В документа се посочва също, че трябва да се осигуряват едновременно благоприятна среда за бенефициентите и адекватна степен на гъвкавост, за да могат регионите и държавите членки да изпълнят своите приоритети. Така те ще могат и да отговорят на нуждите си от инвестиции като се отчитат различните им икономически условия. Този подход трябва да бъде отразен в прилагането на целите на Европейския семестър в рамките на Кохезионната политика, се изтъква в Декларацията. \r\n„Призоваваме всички лидери и институции на ЕС да се стремят към приключване на преговорите и към постигане на съгласие по един честен и балансиран компромис по МФР за периода 2021-2027 г.“, се заключава в Декларацията от Прага.", "date": "2019.11.05", "title": "Премиерът Бойко Борисов и европейски лидери приеха декларация в Прага в подкрепа на Кохезионната политика"}
{"url": "http://www.focus-news.net/news/2019/11/05/2716598/ministar-ekaterina-zaharieva-dobre-e-cheshkiyat-i-balgarskiyat-biznes-da-obedinyat-usiliya-v-investitsii-i-novi-pazari.html", "text": "Добре чешкият и българският бизнес да обединят усилия в инвестиции и нови пазари. Искаме да видим повече съвместни проекти в IT сектора, автомобилостроенето, отбранителната индустрия и др. Това каза вицепремиерът и министър на външните работи Екатерина Захариева на изявление по повод срещата й с министъра на външните работи на  Република Чехия Томаш Петричек, предаде репортер на  Агенция \"Фокус\" . \"Обсъдихме и икономическите двустранни отношения. Нашата търговия за последните 10 г. се е устроила. Имаме ръст на двустранния стокообмен с 15%, в сравнение с 2018 г. Виждаме повече възможности в тази сфера\", посочи Захариева. Тя подчерта, че относно европейските отношения и България и Чешката република са разочаровани, че за пореден път са били отложени преговорите за присъединяване на Македония към ЕС. \"Разбрахме се да поддържаме по-добра координация между двете страни по отношение на следващия бюджет, областта на дезинформацията, околната среда и др.\", каза още тя. По думите на вицепремиера Захариева двете държави споделят близки позиции в ЕС.  \r\nЗорница КОСТАДИНОВА", "date": "2019.11.05", "title": "Министър Екатерина Захариева: Добре е чешкият и българският бизнес да обединят усилия в инвестиции и нови пазари"}
{"url": "http://www.focus-news.net/news/2019/11/05/2716601/izpalnitelna-agentsiya-prouchvane-i-poddarzhane-na-reka-dunav-opredelya-kato-normalna-za-sezona-uslozhnenata-navigatsionna-obstanovka-po-reka-dunav.html", "text": "Навигационната обстановка по река Дунав е усложнена, но е нормална за този сезон на годината. Това съобщиха от пресцентъра на  Изпълнителна агенция „Проучване и поддържане на река Дунав” . Според Агенцията подобна е ситуацията в целия участък на реката включително в Унгария, където вече има въведени ограничения. „Засушаването и климатичните промени засягат българо-румънския участък и това оказва влияние върху корабоплаването.  \r\nОт началото на месеца се наблюдават ниски водни стоежи с ниски водни количества. За първи път от 2003 г. се наблюдават водни количества от порядъка на 1700 куб. м/сек., което оказва влияние върху дълбочините и най-вече върху дълбочините на критичните участъци. В момента данните показват, че нивото при пегел  Русе е минус 30, а прогнозите са до края на седмицата то да спадне до минус 40. Водните стоежи в момента са с 1 метър под нивата за ниско корабоплавателно регулационно ниво“, посочват от Агенцията. В момента двата кораба на Изпълнителна агенция „Проучване и поддържане на река Дунав” -  „Осъм“ и „Вит“, работят по навигационната обстановка, за да се ограничи фарватера, който е с малка ширина.  \r\n„Към този момент най-критичен е участъкът в района на остров Белене на км 564 – 565, където се наблюдават дълбочини от 2 метра. За да се осигури нормалното преминаване на кораби в този участък, те трябва да имат газене 1.80 м. В участъка се наблюдава не спазване на указаните ограничения от голяма част от корабоплавателите, което води до засядане плавателни съдове и съответно блокиране на фарватера“, добавиха от Изпълнителната агенция. \r\nЗа справяне с критичните участъци се изпълнява проект за драгажни дейности по удълбочаването на река Дунав. В края на септември приключиха планираните дейностите за 2019 г. като те ще продължат през следващата година, когато метеорологичните условия позволяват тяхното изпълнение.", "date": "2019.11.05", "title": "Изпълнителна агенция „Проучване и поддържане на река Дунав” определя като нормална за сезона усложнената навигационна обстановка по река Дунав"}
{"url": "http://www.focus-news.net/news/2019/11/05/2716602/sport-viktoriya-tomova-otpadna-v-kitay.html", "text": "Българката Виктория Томова отпадна в първия кръг на турнира по тенис на твърди кортове в Шенжен (Китай) с награден фонд 100 хиляди долара. Томова загуби от поставената под номер 6 Данка Ковинич (Черна гора) с 5:7, 1:6, след 87 минути игра. Двете имаха по две разменени победи в срещите си до днес, като за последно играха на 24 октомври на турнир от същия ранг в Секешфехервар (Унгария), когато отново черногорката триумфира с 4:6, 6:2, 3:6.", "date": "2019.11.05", "title": "Спорт: Виктория Томова отпадна в Китай"}
{"url": "http://www.focus-news.net/news/2019/11/05/2716600/rayonniyat-sad-vav-varna-ostavi-v-aresta-mazh-obvinen-za-krazhba.html", "text": "32-годишният Деян И. вече е с мярка за неотклонение „Задържане под стража“, след като днес състав на Варненския районен съд уважи искането на прокуратурата. Това съобщиха от  Апелативна прокуратура – Варна . Той е бил привлечен към наказателна отговорност за извършена кражба, представляваща опасен рецидив. На 1 ноември тази година от търговски обект русенецът откраднал лаптоп, като използвал временното отсъствие на продавача. Скрил го под дрехите си и напуснал магазина. По камерите в обекта извършителят бил установен. Лаптопът бил намерен и доброволно предаден от хазайна на Деян, който го предоставил срещу неплатения наем за жилището, което ползва. 32-годишният мъж е осъждан многократно и ефективно от районните съдилища в Русе и Сандански за кражби, представляващи опасен рецидив, както и за държане на високорискови наркотични вещества. Определението на Варненския районен съд, с което е взета най-тежката мярка за процесуална принуда на Деян И. – задържане под стража, подлежи на обжалване пред Окръжния съд.", "date": "2019.11.05", "title": "Районният съд във Варна остави в ареста мъж, обвинен за кражба"}
{"url": "http://www.focus-news.net/news/2019/11/05/2716603/vodata-v-selo-krali-marko-v-oblast-pazardzhik-e-sas-zavisheno-sadarzhanie-na-nitrati.html", "text": "РЗИ извърши изследване за качеството на питейната вода в областта, съобщиха за  Радио „Фокус” – Пазарджик  от Здравната инспекция. Пробите са взети в периода от 16 до 31 октомври от 17 населени места в региона. От тях не отговаря на Наредба № 9 от 16 март 2001 г. за качеството на водата, предназначена за питейно-битови цели 1 проба по химичен показател – нитрати. При норма 50 mg/l, в село Крали Марко, съдържанието на нитрати е 69,2 mg/l. Изследвани са и 4 проби от минерални водоизточници, при които не са открити отклонения от нормативните изисквания. \r\nВаня НИКОЛОВА", "date": "2019.11.05", "title": "Водата в село Крали Марко в област Пазарджик е със завишено съдържание на нитрати"}
{"url": "http://www.focus-news.net/news/2019/11/05/2716604/vanshniyat-ministar-na-cheshkata-republika-tomash-petrichek-s-balgariya-imame-mnogo-dobro-ikonomichesko-satrudnichestvo.html", "text": "С България имаме много добро икономическо сътрудничество. Бихме искали да увеличим целия потенциал в тази насока. Това каза министърът на външните работи на Чешката Република Томаш Петричек на изявление по повод срещата си с вицепремиера и министър на външните работи Екатерина Захариева, предаде репортер на  Агенция \"Фокус\" . \"Радвам се, че ще честваме 100-годишнината от дипломатическите ни взаимоотношения през юни. Можем много да говорим за добрите отношения между двете държави. Много чешки граждани са помогнали на новоизградената българска държава\", посочи Петричек. По думите му стокообменът между България и Чешката република е на много добро ниво. \"Смятаме, че трябва да задълбочим общия ни пазар\", допълни той. По думите му на срещата са говорили и по въпроса и за миграцията. \"За Чешката република е важно да разберем какви са причините за миграционните вълни и как да увеличим отбраната\", заяви Петричек. Той обясни, че страната иска в Европа да има прагматична политика. По думите му биха искали ЕС да е конкурентоспособен и единен. \"Важно е да подкрепяме нашите приятели от страните в Западните Балкани. Приоритет е и източното партньорство. Мисля че с България на тази тема имаме общи виждания\", каза още външният министър на Чешката република.  \r\nЗорница КОСТАДИНОВА", "date": "2019.11.05", "title": "Външният министър на Чешката Република Томаш Петричек: С България имаме много добро икономическо сътрудничество"}
{"url": "http://www.focus-news.net/news/2019/11/05/2716605/br-general-borislav-sertov-voenna-politsiya-podobrihme-vzaimodeystvieto-s-vsichki-strukturi-po-opazvane-na-obshtestveniya-red.html", "text": "С ден на отворените врати се отбелязва празникът на „Военна полиция“ в петте регионални служби в страната. Това каза за предаването „Добър ден“ на  Радио „Фокус“  бригаден генерал Борислав Сертов, директор на Служба „Военна полиция“. В последните години осезателно се е подобрило взаимодействието между „Военна полиция“ и всички структури за опазване на реда сигурността в страната. Ген. Сертов коментира, че ако доброволната военна служба влезе в сила от 2021 г., това ще доведе до повече мотивация за работа с младите хора.  „Не се плашим от повече работа – напротив. Това ще ни мотивира да работим все по-добре. Знам, че идеята се обсъжда от обществото и че има различни реакции, но за мен, като човек, който е с пагони от 18 годишен, това е много добра идея, която заслужава подкрепа. Ако ни се увеличи работата по младите хора, които доброволно ще постъпят в армията, съм сигурен, че няма да имаме повече работа, защото хората, които са патриотично настроени не са криминално проявени, нито имат такава нагласа“, коментира той. По думите му службата е добре оборудвана от към въоръжение и техника и има какво да се види от заинтересованите млади хора. „Военна полиция“ става все по-полезна не само за Министерството на отбраната и за Българската армия, но и като цяло за опазването на обществения ред и сигурността в страната. По повод днешния празник на военните полицаи, бригаден генерал Борислав Сертов пожела на служителите да работят все така мотивирани и с желание, в тази структурите на Въоръжените сили, която ще продължи да се развива.  \r\nЕвелина БРАНИМИРОВА", "date": "2019.11.05", "title": "Бр. генерал Борислав Сертов, „Военна полиция“: Подобрихме взаимодействието с всички структури по опазване на обществения ред"}
{"url": "http://www.focus-news.net/news/2019/11/05/2716609/sluzhiteli-na-granichno-politseysko-upravlenie-zlatarevo-sa-zadarzhali-mazh-s-nad-11-kg-kanabis.html", "text": "Служители на Гранично полицейско управление (ГПУ)-Златарево са задържали мъж с над 11 кг канабис. Това съобщиха от пресцентъра на  МВР . Вчера граничен полицейски наряд е извършил проверка в частен дом в село Струмешница, община Петрич, обитавана от 54-годишен мъж. В рамките на инспекцията, в таванско помещение, полицаите открили в найлонови пликове и пластмасов бидон полусуха маса канабис с общо тегло  11.406 кг. Обитателят на къщата е задържан. По случая в ГПУ-Златарево е образувано досъдебно производство.", "date": "2019.11.05", "title": "Служители на Гранично полицейско управление-Златарево са задържали мъж с над 11 кг канабис"}
{"url": "http://www.focus-news.net/news/2019/11/05/2716608/mestni-izbori-2019-d-r-tsvetan-tsenkov-izbran-za-kmet-na-vidin-tselta-mi-e-sled-4-godini-za-vidin-da-se-govori-kato-za-perlata-na-dunav.html", "text": "Целта ми е след 4 години за Видин да се говори като за перлата на Дунав, каза на пресконференция новоизбраният кмет на Видинска община д-р Цветан Ценков, който бе издигнат от МК СДС (НДСВ, Нова алтернатива, ЗНС, БЗНС, БДСР), предаде репортер на  Радио „Фокус“-Видин . Той посочи, че на втория тур на изборите е получил огромно доверие от видинските граждани. „Широко ще отворим вратата на общината към гражданите за техните проблеми. Всички видинчани трябва да са спокойни. Чистка в общината няма да има. Модерна електронна система ще въведем за плащането на местните данъци и такси, за да стават по електронен път. Община Видин ще се отвори към инвеститорите“, каза д-р Ценков. Той допълни, че управлението му ще започне с цялостна ревизия на финансовото състояние на общината. Ще бъде променена и структурата на община. „Ще има заместник кмет по бюджет, финански и европроекти. Ще обърнем внимание на общинската сигурност и контрол като се въведе видеонаблюдение, за което ще се търсят средства по различни европроекти“, допълни той. По отношение на конфигурацията в Общинския съвет д-р Ценков посочи, че е готов да работи с всички общински съветници, независимо от коя  политическа сила са. „Целта е да се работи за Видин, да се случи обединението, за да вървим напред“, каза д-р Ценков. Той допълни, че ще работи с всички избрани кметове на населените места  във Видинска община, без да има значение от коя политическа сила са избрани. „Няма да допусна конфронтация между ръководството на общината и кметовете“, допълни д-р Цветан Ценков.  \r\n \r\nАнна ЛОЗАНОВА", "date": "2019.11.05", "title": "Местни избори 2019: Д-р Цветан Ценков, избран за кмет на Видин: Целта ми е след 4 години за Видин да се говори като за перлата на Дунав"}
{"url": "http://www.focus-news.net/news/2019/11/05/2716606/43-godishen-mazh-otkradnal-lek-avtomobil-v-rayona-na-zh-k-pavlovo-v-sofiya-e-okazal-yarostna-saprotiva-pri-zadarzhaneto-mu-ot-politsiyata.html", "text": "Столични полицаи са задържали 43-годишен мъж, отнел противозаконно лек автомобил „Мазда 2“, паркиран в района на ж. к. „Павлово“. Това съобщиха от пресцентъра на  МВР . На 20 октомври в полицията е получен сигнал за извършеното престъпление, в хода на предприетите действия, два дни по-късно служителите на сектор „Престъпления свързани с МПС“ – СДВР открили откраднатия автомобил паркиран в ж.к. „Дружба“ и задържали извършителя при опит да приведе в движение автомобила. Той оказал яростна съпротива, държал се грубо и арогантно, което наложило употребата на белезници. В последствие е установена самоличността му - 43-годишен столичанин, известен за престъпления, свързани с МПС, осъждан за подобни деяния. При последвалите процесуално-следствени действия - обиски и претърсвания, полицаите намерили и иззели множество предмети и вещи, които имат отношение към престъпната му дейност - отвертка, автомобилен ключ, техническо устройство за привеждане в движение на автомобили, гаечен ключ с метална заготовка тип „меча лапа“, устройство за заглушаване на радиосигнали, дистанционни, кабели и букси за автомобили. 43-годишният мъж е задържан с полицейска мярка до 24 часа, а по случая е образувано досъдебно производство. След доклад на събраните материал в Софийска районна прокуратура, той е привлечен като обвиняем по чл. 215 от НК. Наложена му е мярка за неотклонение „задържане под стража“.", "date": "2019.11.05", "title": "43-годишен мъж, откраднал лек автомобил в района на ж. к. „Павлово“ в София, е оказал яростна съпротива при задържането му от полицията"}
{"url": "http://www.focus-news.net/news/2019/11/05/2716610/5692-g-kanabis-i-15-g-amfetamin-sa-izzeli-sluzhiteli-na-rayonno-upravlenie-na-mvr-lom-pri-politseyska-operatsiya.html", "text": "56.92 г канабис и 1.5 г амфетамин са иззели служители на Районно управление на МВР-Лом при полицейска операция вчера в града. Това съобщиха от пресцентъра на  МВР . В хода на акцията около 16.00 часа е извършена проверка в гаражна клетка, обособена като автосервиз, ползвана от 26-годишен местен жител. При претърсването са иззети укрити на различни места  в помещението общо 56.92 грама канабис, саморъчно свита цигара с канабис, пликче с 2.49 грама суха маса от същото вещество, стъклен съд с 0.88 грама амфетамин, а в шкаф с инструменти, между куфари с инструменти, е намерен плик с 5 увити с тиксо пакета канабис. В момента на проверката в гаража е установена и 21-годишна жителка на с. Златия, община Вълчедръм, у която при обиска, в чантата й е намерен плик с 0.62 грама амфетамин. По случая са образувани досъдебни производства. 26-годишният е задържан за 24 часа. Работата по документиране на престъпната дейност продължава.", "date": "2019.11.05", "title": "56.92 г канабис и 1.5 г амфетамин са иззели служители на Районно управление на МВР-Лом при полицейска операция"}
{"url": "http://www.focus-news.net/news/2019/11/05/2716612/tass-ruskite-vityazi-se-kachvat-na-su-35.html", "text": "Пилотажната група „Руските витязи“ ще получат четири нови свръхманеврени изтребителя Су-35С в началото на ноември, съобщиха пред журналистите от компанията-производител „Сухой“, предава  ТАСС . \r\n„По време на съществуването си, „Руските витязи“ са летяли на Су-27 и Су-30. Дойде време и за нашите Су-35“, заявиха от компанията. \r\nОсновната разлика на машините на пилотажната група от строевите изтребители е фирмена разцветка в цветовете на знамето на Русия.  \r\nСу-35С (Flanker-E+, по класификацията на НАТО) е силно модернизиран свръхманеврен многоцелеви изтребител от поколение 4++, създаден с технологии от пето поколение, отбелязва руската агенция. Отличителни характеристики на Су-35С са новата система за авионика на базата на цифрова информационно-управляваща система, нов радар с пасивна фазирана решетка, двигатели с плазмена система за запалване с повишена мощност и управляем вектор на тягата. \r\n \r\nПревод и редакция:", "date": "2019.11.05", "title": "ТАСС: „Руските витязи“ се качват на Су-35"}
{"url": "http://www.focus-news.net/news/2019/11/05/2716611/vazstanoveno-e-dvizhenieto-po-pat--35-pleven-lovech-v-rayona-na-selo-brestovets.html", "text": "Възстановено е движението по път II-35 Плевен – Ловеч в района на село Брестовец. Това съобщиха от пресцентъра на  Агенция „Пътна инфраструктура“ .", "date": "2019.11.05", "title": "Възстановено е движението по път II-35 Плевен – Ловеч в района на село Брестовец"}
{"url": "http://www.focus-news.net/news/2019/11/05/2716613/dvama-mazhe-sa-poluchili-probodni-rani-sled-skandal-v-apartament-v-grad-roman.html", "text": "Вчера, служители на Районно управление на МВР–Роман са се отзовали на сигнал за скандал в апартамент в града, постъпил към 3.50 часа. Това съобщиха от пресцентъра на  МВР . На място установили, че разпрата между няколко души възникнала след употреба на алкохол. При свадата двама мъже са получили прободни рани, оказана им е медицинска помощ. В районното управление е задържан 30-годишен участник в скандала, а по случая е образувано досъдебно производство.", "date": "2019.11.05", "title": "Двама мъже са получили прободни рани след скандал в апартамент в град Роман"}
{"url": "http://www.focus-news.net/news/2019/11/05/2716614/zadarzhan-e-16-godishen-mladezh-otkradnal-sas-zaplaha-pari-ot-nepalnoletno-momche-vav-vratsa.html", "text": "Тийнейджър е извършител на кражба. Това са установили служители на Районно управление на МВР–Враца. Това съобщиха от пресцентъра на  МВР . Оперативните действия започнали по сигнал, постъпил на 31 октомври – същия ден, около 18.15 часа, непознат със заплаха отнел 10 лева от непълнолетно момче. Извършителят се укрил, но на 4 ноември е установен и задържан в резултат на проведеното издирване. 16-годишният младеж, криминално проявен за кражби и грабежи, ще остане в ареста за срок до 24 часа.", "date": "2019.11.05", "title": "Задържан е 16-годишен младеж, откраднал със заплаха пари от непълнолетно момче във Враца"}
{"url": "http://www.focus-news.net/news/2019/11/05/2716597/izpalnitelnoto-byuro-na-bsp-dava-politicheskata-si-podkrepa-na-maya-manolova-za-kasirane-na-vota-v-sofiya.html", "text": "Изпълнителното бюро на БСП дава своята политическа подкрепа на Мая Манолова в искането й за касиране на изборите в София, научи  \"Фокус\" . Това реши Бюрото на свое заседание днес. Въпросът е поставен от лидера на БСП Корнелия Нинова. Тези свои действия тя обяви  на пресконференция в понеделник.  \r\nДеница КИТАНОВА", "date": "2019.11.05", "title": "Изпълнителното бюро на БСП дава политическата си подкрепа на Мая Манолова за касиране на вота в София"}
{"url": "http://www.focus-news.net/news/2019/11/05/2716618/sluzhiteli-na-politseyskoto-upravlenie-v-svishtov-sa-izzeli-okolo-3-kg-marihuana-ot-30-godishen-mazh-ot-selo-ovcha-mogila.html", "text": "Велико Търново. Служители на полицейското управление в Свищов са иззели наркотични вещества от 30-годишен мъж от село Овча Могила. Това съобщиха от пресцентъра на  МВР . Вчера полицаите го засекли в района на селото и при извършената проверка открили и иззели части от растения и зелена растителна маса с общо тегло около 3 кг, която при полеви наркотест е реагирала на марихуана. Мъжът е задържан с полицейска мярка за срок до 24 часа. По случая е започнато досъдебно производство.", "date": "2019.11.05", "title": "Служители на полицейското управление в Свищов са иззели около 3 кг марихуана от 30-годишен мъж от село Овча Могила"}
{"url": "http://www.focus-news.net/news/2019/11/05/2716620/vremenno-se-zatvarya-za-dvizhenie-uchastak-ot-ul-dunav-v-sofiya-zaradi-probiv-na-glaven-toploprovod.html", "text": "Временно се затваря за движение участък от ул. „Дунав“ на 6 ноември 2019 г. заради пробив на главен топлопровод. Това съобщиха от пресцентъра на  Столична община . Ограничението за движение се налага заради изкопни работи на ул. „Дунав“. Във връзка с извършване на ремонта ще бъде затворена ул. „Дунав“ от ул. „Московска“ до ул. „Врабча“. Ще се работи до завършване на обекта. В момента се извършват изкопни работи в централна градска част на ул. „Гурко“ в посока ул. „Раковски“.", "date": "2019.11.05", "title": "Временно се затваря за движение участък от ул. „Дунав“ в София заради пробив на главен топлопровод"}
{"url": "http://www.focus-news.net/news/2019/11/05/2716615/mestni-izbori-2019-d-r-hristo-grudev-izbran-za-kmet-na-asenovgrad-okolo-133-mln-leva-sa-zadalzheniyata-na-obshtinata-saglasno-spravka-na-ministerstvoto-na-finansite.html", "text": "Около 13.3 млн. лева са задълженията на община Асеновград, съгласно справка на Министерството на финансите. Това съобщи на пресконференция новоизбраният кмет на Общината д-р Христо Грудев, предаде репортер на  Радио „Фокус” - Пловдив . Грудев добави, че плюс това 7.2 млн. лева е финансовата корекция до момента за така наречения „Воден цикъл”, като там все още текат проверки на управляващия орган. „Смятам, че ще излязат и скрити задължения, за които ще предстои разплащане”, каза Грудев. Той отказа да коментира предшественика си, като каза, че когато влезе в управлението реално ще може да говори за пропуските, след като бъде ревизирана работата на място.  \r\nПопитан дали в общината е имало купуване на гласове на тези избори, д-р Грудев отговори, че не е видял такова нещо и не може да коментира това, но все пак посочи, че има резултатите от някои секции. За пример той даде секция номер 90 в кв. „Боянци“ с преобладаващо ромско население. Там за ГЕРБ са гласували 24 души, а за опонента му от БСП - 317 души.  \r\n„Съставът на Общинския съвет при нас е много сложен, но ще направим необходимото да имаме мнозинство, иначе работата ще е много трудна”, коментира още д-р Христо Грудев. Той уточни, че предстои да се водят разговори с различните представители на политическите сили.  \r\nВ понеделник се очаква да бъде обявен политическият екип на новия кмет и по-точно неговите заместници. Грудев увери, че това ще са все подготвени, компетентни хора, които са работили в общинските администрации и с високо образователно ниво. Чистки и промени в администрацията на по-ниско ниво няма да се правят, тъй като „това са все хора, които са си гледали работата и са работили според изискванията, които са им поставяли”.   \r\n„Моя идея е да направим една визия за развитието на общината за 20 години напред. Затова ще бъдат поканени различните политически сили с техните представители в Общинския съвет, включително и тези, които не са успели да влязат, както и гражданското общество. Въвеждането на електронна платформа в общината ще улесни комуникацията на гражданите с администрацията, затова това ще е една от първите стъпки на новия кмет.  \r\nЦветана ТОНЧЕВА", "date": "2019.11.05", "title": "Местни избори 2019: Д-р Христо Грудев, избран за кмет на Асеновград: Около 13.3 млн. лева са задълженията на Общината съгласно справка на Министерството на финансите"}
{"url": "http://www.focus-news.net/news/2019/11/05/2716607/erdogan-za-sazhalenie-sasht-provezhdat-savmestni-patruli-sas-siriyskite-kyurdi.html", "text": "Американски войници и бойци от сирийските кюрдски „Отряди за народна самоотбрана“ патрулират съвместно зоната за сигурност в Северна Сирия. Това заяви турският президент Реджеп Таийп Ердоган, цитиран от  „Анадолската агенция“ . \r\n„За съжаление, САЩ също патрулират с ОНС. Те трябваше да се изтеглят“, констатира държавният глава. \r\n„Уж решиха да се изтеглят и сега как ще обяснят тези патрули в региона заедно с терористична организация? Това не е част от споразумението“, обясни Ердоган. \r\nТурската държавна агенция отбелязва, че Анкара иска сирийските кюрдски формирования да се изтеглят от региона, за да бъде създадена зона за сигурност, където трябва да се завърнат около 2 милиона бежанци. \r\n \r\nПревод и редакция:", "date": "2019.11.05", "title": "Ердоган: За съжаление, САЩ провеждат съвместни патрули със сирийските кюрди"}
{"url": "http://www.focus-news.net/news/2019/11/05/2716626/mazh-e-ranil-s-lovna-pushka-kuchetata-na-saseda-si-v-selo-glumovo-obshtina-ivaylovgrad.html", "text": "Мъж е ранил кучетата на съседа си в село Глумово, община Ивайловград. Това съобщиха от пресцентъра на  МВР . Вчера по обяд 66-годишен мъж подал сигнал за четирите си ранени животни. Местните полицаи установили, че по кучетата е стреляно с ловната пушка „ИЖ“ на 68-годишен мъж, като са им причинени трайни наранявания. Законно притежаваното оръжие е иззето по образуваното по чл.325-б от НК досъдебно производство. Работата по случая продължава.", "date": "2019.11.05", "title": "Мъж е ранил с ловна пушка кучетата на съседа си в село Глумово, община Ивайловград"}
{"url": "http://www.focus-news.net/news/2019/11/05/2716616/oblastniyat-upravitel-na-vidin-albena-georgieva-nasrochi-parvite-zasedaniya-na-11-te-novoizbrani-obshtinski-saveta-v-oblastta.html", "text": "Областният управител на Видин Албена Георгиева определи датите за провеждането на първите заседания, на които ще положат клетва новоизбраните общински съветници, кметове на общини и кметове на кметства в областта. Това съобщиха за  Радио „Фокус“ – Видин  от Областната администрация. Заседанията на 11-те общински съвета ще се проведат в периода 6 - 12 ноември 2019 г.  \r\nПърви ще положат клетва съветниците от Общински съвет – Грамада. Церемонията ще се състои на 6 ноември от 11.00 часа в заседателната зала на общината. В 14.30 часа церемония по полагане на клетва ще се състои в Община Бойница.  \r\nНа 8 ноември от 9.30 часа ще се проведе първото заседание на новообразувания Общински съвет –Ружинци. Същия ден клетвен лист ще подпишат новоизбраните представители на местното самоуправление в Община Макреш от 13.00 часа и в Община Брегово от 15.30 часа.   \r\nНа 11 ноември първото си заседание ще проведе Общински съвет – Кула от 9.30 часа. Тържественото заседание на Общински съвет – Видин ще се състои от 12.00 часа, а на Общински съвет – Белоградчик – от 15.00 часа.  \r\nНа 12 ноември церемониите по полагането на клетва ще се състоят последователно в общинските съвети на Димово от 10.00 часа, а на Чупрене – от 12.30 часа и на Ново село – от 15.30 часа.", "date": "2019.11.05", "title": "Областният управител на Видин Албена Георгиева насрочи първите заседания на 11-те новоизбрани общински съвета в областта"}
{"url": "http://www.focus-news.net/news/2019/11/05/2716617/mestni-izbori-2019-nikolay-melemov-izbran-za-kmet-na-smolyan-programata-koyato-sme-predstavili-pred-horata-e-izpalnima-i-tova-shte-e-nashata-zadacha-za-tozi-mandat.html", "text": "Благодаря на всички, които ни подкрепиха и показаха, че посоката е правилна. Това заяви по време на пресконференция Николай Мелемов от ПП ГЕРБ, избран за кмет на Смолян, предаде репортер на  Радио „Фокус“ – Смолян . По думите му предизборната кампания е минала точно, както са си я представили, без помпозност и близо да хората. „Бяхме се абстрахирали от черния пиар на нашите противници и гледахме да я насочим към нашите съграждани. Посоката е правилна, но има още много работа. В града печелим почти във всички секции. В селата има секции, където търпим загуби. Заради обективните обстоятелства, в селата е свършена по-малко работа“, обясни Мелемов. Той уточни, че той и екипът му имат необходимата подкрепа, но много други неща трябва да се оптимизират.  \r\n„Работата на администрацията, темповете на работа също. Направили сме обективната си оценка и ще предприемем мерки да се ускорят темповете на работа и нещата, които сме записали като задачи и повечето са включени в програмата ни. Обещанията ни са реални, никога не сме си позволявали да обещаваме нещо, което не може да се случи. Кампанията мина за нас сравнително леко, защото не се натоварвахме с неизпълними обещания, които после да ни бъдат припомняни. Смятам, че програмата, която сме представили пред хората, е изпълнима, и това ще е нашата задача за този мандат. Там сме казали кои са приоритетите и проблемите на Смолян и селата и затова поехме ангажимент“, поясни Мелемов. Той уточни, че ще продължи работата си като кмет заедно със своя екип и винаги ще бъдат с отворени врати на кабинетите си, близо до хората и това е гаранцията, че няма да разочароват своите избиратели - съграждани. \r\nНели ГЕРГЬОВСКА", "date": "2019.11.05", "title": "Местни избори 2019: Николай Мелемов, избран за кмет на Смолян: Програмата, която сме представили пред хората, е изпълнима и това ще е нашата задача за този мандат"}
{"url": "http://www.focus-news.net/news/2019/11/05/2716621/afp-frantsiya-prizova-iran-da-ne-uvelichava-obogatyavaneto-na-uran.html", "text": "Франция призова Иран да отмени решението си да продължи с обогатяването на по-големи количества уран, като подчерта, че тази мярка нарушава ядрената сделка от 2015 година, предава  AFP . \r\n„Призоваваме Иран да отмени решенията си, които противоречат на договора“, апелираха от външното министерство на Франция. \r\n \r\nПревод и редакция:", "date": "2019.11.05", "title": "AFP: Франция призова Иран да не увеличава обогатяването на уран"}
{"url": "http://www.focus-news.net/news/2019/11/05/2716628/balgariya-i-cheshkata-republika-shte-zadalbochat-satrudnichestvoto-si-za-otstoyavane-na-obshti-pozitsii-v-evropeyskiya-sayuz.html", "text": "България и Чешката република ще задълбочат сътрудничеството си за отстояване на общи позиции по важни за двете държави теми от дневния ред на Европейския съюз. Това стана ясно по време на срещата на президента Румен Радев с министъра на външните работи на Чешката република Томаш Петричек, който е на посещение в София, съобщиха от  прессекретариата на държавния глава . Сближаването на Източна и Западна Европа, преодоляването на двойните стандарти в ЕС и активното участие на всички държави при вземането на решенията за бъдещето на Европа са от ключово значение и за България, и за Чешката република. \r\nРумен Радев и Томаш Петричек бяха единодушни, че двете страни имат много добро партньорство в Обединена Европа, както и отлични двустранни отношения, базирани на силни исторически и културни връзки. Политическият диалог на най-високо политическо равнище е от ключово значение и ще бъде продължен с предстоящото посещение на чешкия президент Милош Земан в България по покана на президента Румен Радев. Визитата е планирана за 2020 г., когато България и Чешката република ще отбележат 100 години от установяване на дипломатически отношения. \r\nПо време на срещата президентът Радев получи уверение за подкрепата на Чешката република за усилията на България за постигане на пълноценна европейска интеграция - приемане на страната ни в Шенген, в Организация за икономическо сътрудничество и развитие, както и за отпадане на Механизма за сътрудничество и проверка.  \r\nБългарският президент и чешкият външен министър бяха единодушни, че европейската перспектива за страните от Западните Балкани е от изключително значение за стабилността и сигурността в региона. Важно е Албания и Република Северна Македония да започнат преговори за присъединяване, което ще насърчи двете страни да изпълнят критериите за членство в ЕС, да предприемат реформи и да постигнат решителен напредък в процеса на изграждане на добросъседски отношения, заяви Румен Радев.  \r\nПрезидентът Радев и министър Петричек обсъдиха и възможностите за засилване на икономическите контакти и търговското сътрудничество между България и Чешката република. За последните 10 години търговският стокообмен се е увеличил четири пъти и за 2018 г. е близо 1,4 милиарда евро. Бяха отбелязани възможностите за съвместни проекти в областта на автомобилостроенето и отбранителната индустрия, както и за засилване на партньорствата в сферата на информационните и комуникационни технологии, производството на храни.", "date": "2019.11.05", "title": "България и Чешката република ще задълбочат сътрудничеството си за отстояване на общи позиции в Европейския съюз"}
{"url": "http://www.focus-news.net/news/2019/11/05/2716622/ministar-nikolina-angelkova-pozdravi-uchastnitsite-na-balgarskiya-shtand-na-izlozhenieto-world-travel-market-v-london.html", "text": "Министърът на туризма Николина Ангелкова поздрави всички участници на българския щанд на туристическото изложение World Travel Market (WTM) в Лондон, което започна на 4 ноември и ще продължи до 6 ноември. Това съобщиха от пресцентъра на  Министерство на туризма . Борсата е най-голямата на световно ниво, предназначена за професионалисти, а тази година е нейното 40-о юбилейно издание.  \r\nБългария е традиционен участник в изложението, като в това издание се включва с национален щанд с площ от близо 296 кв. м. Основен акцент в представянето на страната е културно-историческият туризъм, като всички посетители ще могат да се запознаят и със специализираните ни продукти в сферата на балнео- и СПА, еко- и селския туризъм. На щанда ще има и информация за основните услуги, свързани с възможностите за пътувания и ваканция на море и за ски.  \r\nСлоганът BULGARIA - A DISCOVERY TO SHARE е един от символите на българския щанд на лондонската борса, а рекламни визии на страната посрещат гостите и участниците на входа на залата.  В дните на световния форум на щанда на България е предвидена и разнообразна анимационна програма, която представя традиционни занаяти и елементи от автентичния ни фолклор. \r\nОсвен да видят България, всички, които посетят националния щанд, ще могат и да я „вкусят“. Предвидени са ежедневни дегустации на традиционни специалитети и родни бели и червени вина, които ще бъдат презентирани от сомелиер.   \r\nНа българския щанд освен Министерството на туризма се представят още 26 участника, сред които са представители на общини, туроператори, туристически агенти и места за настаняване.    \r\nWTM е най-голямата борса за професионалисти от туристическата индустрия в света. През 2018 г. броят на участниците се е увеличил с 3% до над 51 400 в сравнение с 2017 година (около 49 680). Общият брой посещения за трите дни на борсата за професионалисти е достигнал близо 89 000. Представителите на международни медии са се увеличили до 2 700. Очаква се тазгодишното издание на World Travel Market да привлече още по-голям интерес.", "date": "2019.11.05", "title": "Министър Николина Ангелкова поздрави участниците на българския щанд на изложението World Travel Market в Лондон"}
{"url": "http://www.focus-news.net/news/2019/11/05/2716632/tass-puskat-gazoprovoda-silata-na-sibir-na-2-dekemvri.html", "text": "„Газпром“ и Китай са съгласували датата на тържественото откриване на газопровода „Силата на сибир“, по който ще тръгне руски газ към Китай. Това е 2 декември, съобщи пред  ТАСС  запознат с плановете на компанията източник. \r\nДиректорът на руската държавна компания Алексей Милер по-рано заяви, че строителството на проекта върви преди графика и затова доставките в Китай по северния участък „Хейхе-Чанлин ще започнат по-рано от сроковете – на 1 декември 2019 година. Първоначалните планове бяха тръбопровода да е готов на 20 декември. \r\nПо газопровода „Силата на Сибир“ газът от източносибирските находища (Чаяндинското в Якутия и Ковиктинското в Иркутска област) ще се транспортира както до вътрешния руски пазар, така и за износ в Китай. На 21 май 2014 г. беше подписано споразумение за „източния“ маршрут (тоест „Силата на Сибир“) с китайската CNPC, експортният капацитет на газопровода е 38 милиарда кубически метра годишно. В същото време Милер съобщи, че допълнителните доставки на газ за Китай чрез газопровода „Силата на Сибир“ могат да възлизат на 5-10 милиарда кубически метра годишно. \r\nВ допълнение, през 2015 г. Газпром и CNPC подписаха споразумение за основните условия за тръбопроводни доставки на газ от находищата в Западен Сибир към Китай по „западния“ маршрут (по газопровода „Силата на Сибир – 2“), както и меморандъм за разбрителство по проект за газопровод между Далечния Изток на Русия и Китай. \r\n \r\nПревод и редакция:", "date": "2019.11.05", "title": "ТАСС: Пускат газопровода „Силата на Сибир“ на 2 декември"}
{"url": "http://www.focus-news.net/news/2019/11/05/2716627/sport-botev-vratsa-ne-uspya-da-pobedi-posleniya-vitosha-bistritsa.html", "text": "Отборът на Ботев (Враца) пропусна да спечели трите точки срещу последния в efbet Лига. Играчите на Сашо Ангелов завършиха 1:1 срещу Витоша (Бистрица) в сблъсък от 15-ия кръг на шампионата. Домакините поведоха в резултата в последните секунди на първата част, когато Валери Домовчийски вкара от дузпа. В герой за \"тигрите\" се превърна Запро Динев, който се разписа в мрежата на Красимир Костов. Врачани са 11-ти във временното класиране с 13 точки, а Витоша е на последното, 14-то място с едва 4 точки. В момента се играе срещата между Славия и Локомотив Пловдид, а от 17:30 е дербито на кръга между Черно море и ЦСКА.", "date": "2019.11.05", "title": "Спорт: Ботев Враца не успя да победи посления Витоша Бистрица"}
{"url": "http://www.focus-news.net/news/2019/11/05/2716629/rayonen-sad-burgas-zadarzha-pod-strazha-obvinyaem-za-prichinyavane-na-sredna-telesna-povreda-na-mazh-ot-oblastniya-grad.html", "text": "Районен съд – Бургас задържа под стража Румен Ж. Това съобщиха от пресцентъра на  прокуратурата . Мъжът е обвинен за това, че на 30 октомври 2019 г. в помещение в изоставена едноетажна тухлена постройка срещу бл. 71 в ж. к. „Изгрев“ в Бургас, чрез нанасяне на удари с дървен сап по главата, причинил средна телесна повреда на 42-годишен мъж от града, изразяваща се във фрактури на черепа – престъпление по чл.129, ал.2, вр. ал.1 от НК. \r\nСпоред прокурора, налице е обосновано предположение за това, че Румен Ж. е извършил престъплението, в което е обвинен. Представителят на държаното обвинение е категоричен, че Румен Ж. може да се укрие или да извърши ново престъпление. \r\nСъдът приема мотивите на прокурора и задържа под стража обвиняемия. \r\nОпределението на Районен съд – Бургас подлежи на обжалване пред Окръжния съд.", "date": "2019.11.05", "title": "Районен съд – Бургас задържа под стража обвиняем за причиняване на средна телесна повреда на мъж от областния град"}
{"url": "http://www.focus-news.net/news/2019/11/05/2716633/2-615-detsa-e-obhvanala-programata-za-profilaktika-na-oralnite-zabolyavaniya-pri-detsata-v-oblast-veliko-tarnovo-za-devet-godini.html", "text": "2 615 деца е обхванала Националната програма за профилактика на оралните заболявания при децата в област Велико Търново за девет години. Това каза в интервю за  Радио \"Фокус\"-Велико Търново  стоматологът и координатор на програмата в областта д-р Цветосавка Тихова. Тя припомни, че програмата е стартирала на 4 октомври и ще продължи до края на ноември. \r\n\"Възрастовата група, която обхваща, е от 5 до 9 ненавършени години. Силантите се поставят на първите постоянни кътни зъби, които израстват между 5-та и 6-та година на детето. Целта е да се предпазят от кариес, докато емайла узрее. През 2018 година са обхванати 291 деца и са силанизирани 1140 зъбчета. Общо за всички години, от началото на програмата до 2018 г., децата, които са се възползвали от услугата, са 2615, а силанизираните зъбки са 2722\", каза д-р Тихова и уточни, че всяка година обхванатите деца са между 300 и 320. \r\nПо думите й в договора, който се подписва за програмата, е отпусната определена бройка, но ако децата са повече, се отпускат допълнително бройки. \"Всеки родител, който желае да бъдат поставени силанти на детето му, ще бъде обслужен\", допълни д-р Тихова. \r\nРени АТАНАСОВА", "date": "2019.11.05", "title": "2 615 деца е обхванала Програмата за профилактика на оралните заболявания при децата в област Велико Търново за девет години"}
{"url": "http://www.focus-news.net/news/2019/11/05/2716624/mestni-izbori-2019-obshtina-dobrich-v-sedemdneven-srok-partiite-i-koalitsiite-tryabva-da-premahnat-agitatsionnite-si-materiali.html", "text": "Съгласно заповед на кмета на Добрич в срок до седем дни след провеждане на втория тур от изборите, партиите, коалициите, местните коалиции и инициативните комитети трябва да премахнат поставените от тях агитационни материали по повод вече приключилите избори. Това напомнят от пресцентъра на  Общината .", "date": "2019.11.05", "title": "Местни избори 2019: Община Добрич: В седемдневен срок партиите и коалициите трябва да премахнат агитационните си материали"}
{"url": "http://www.focus-news.net/news/2019/11/05/2716631/okrazhen-sad-sliven-nalozhi-efektivna-prisada-na-mazh-obvinen-za-prichinyavane-na-katastrofa-pri-koyato-e-zaginal-edin-chovek.html", "text": "Окръжен съд – Сливен наложи ефективна присъда на мъж, обвинен за причиняване на катастрофа, при която е загинал един човек. Това съобщиха от пресцентъра на  Окръжна прокуратура – Сливен . По внесен обвинителен акт на Окръжната прокуратура съдът наложи наказание от 3 години и 4 месеца „лишаване от свобода“ спрямо Енчо Е. Той е подсъдим за това, че на 28 декември 2017 г. в землището на с. Еленово, общ. Нова Загора, по път, при управление на лек автомобил, нарушил правилата за движение, като при движението си с по-висока от позволената скорост (90 км/ч) – около 99 км/ч, по непредпазливост причинил смъртта на 80-годишен мъж от с. Сокол, общ. Нова Загора (пътуващ с него в колата), като деянието е извършено в пияно състояние – с концентрация на алкохол в кръвта си от 2.90 промила, установено по надлежния ред. \r\nНаказанието е постановено по реда на съкратеното производство. Енчо Е. е лишен и от право да управлява МПС за срок от 5 години. \r\nПрисъдата на Окръжен съд – Сливен подлежи на обжалване пред Апелативен съд – Бургас.", "date": "2019.11.05", "title": "Окръжен съд – Сливен наложи ефективна присъда на мъж, обвинен за причиняване на катастрофа, при която е загинал един човек"}
{"url": "http://www.focus-news.net/news/2019/11/05/2716623/politika-sarbiya-haradinay-prizova-sarbiya-da-spre-da-se-vaorazhava-predi-da-e-stanalo-kasno.html", "text": "Бившият косовски премиер Рамуш Харадинай заяви, че Сърбия постоянно се въоръжава с техника от Русия и Китай, което по неговите думи представлява директна заплаха за Прищина, предава електронното издание на белградския ежедневник  „Политика“ . \r\nХарадинай призова Белград в „Туитър“ да изостави тази „лудост“ преди да е станало късно. \r\n„Постоянното въоръжаване на Сърбия с техника от Русия и Китай (Панцир, самолети, ПВО, дронове и др.) представлява директна заплаха за Косово, крехкия мир в региона и евроатлантическата перспектива. Сърбия трябва да се откаже от тази лудост преди да е  станало късно“, написа бившият косовски премиер. \r\n \r\nПревод и редакция:", "date": "2019.11.05", "title": "„Политика“ (Сърбия): Харадинай призова Сърбия да спре да се въоръжава преди да е станало късно"}
{"url": "http://www.focus-news.net/news/2019/11/05/2716634/rayonna-prokuratura-kazanlak-privleche-kato-obvinyaem-32-godishen-mazh-za-proyavena-zhestokost-kam-kuche-v-grad-maglizh.html", "text": "Районна прокуратура – Казанлък привлече като обвиняем мъж с инициали А.А. (на 32 г.) за това, че на неустановена дата през 2019 г. в град Мъглиж е проявил жестокост към куче. Това съобщиха от пресцентъра на  Апелативна прокуратура - Пловдив .Спрямо обвиняемия А.А. е взета мярка за неотклонение „Гаранция“ в размер на 250 лева. \r\nЗа престъплението се предвижда наказание до две години лишаване от свобода“ или „пробация“ и „обществено порицание“.  \r\nРазпоредени са незабавни действия по установяване на състоянието на малтретираното животно – извършен е преглед на кучето от ветеринарен лекар, който не е констатирал наличие на охлузвания, кръвонасядания и подувания и то е в добро здравословно състояние, назначена е ветеринарно – медицинска експертиза, предстои разпит на свидетели, включително и на очевидец на деянието. Под ръководството на Районна прокуратура-Казанлък се извършват процесуално-следствени действия по случая.", "date": "2019.11.05", "title": "Районна прокуратура – Казанлък привлече като обвиняем 32-годишен мъж за проявена жестокост към куче в град Мъглиж"}
{"url": "http://www.focus-news.net/news/2019/11/05/2716636/mestni-izbori-2019-kmetat-na-karlovo-d-r-emil-kabaivanov-normalno-e-gerb-kato-nay-golyama-dyasna-partiya-v-balgariya-da-obedinyava-desnitsata-okolo-sebe-si.html", "text": "Нормално е ГЕРБ, като най-голяма дясна партия в България, да обединява десницата около себе си. Това каза на пресконференция на областната структура на ГЕРБ в Пловдив новоизбраният кмет на Карлово д-р Емил Кабаиванов, който бе издигнат от местна коалиция ГЕРБ - СДС, предаде репортер на  Радио „Фокус”- Пловдив . „В Карлово постигнахме една историческа победа на обединената десница, още на първия тур, без преувеличения”, заяви Кабаиванов. По думите му това не е случвало от 1991 година, като победата е не само в избора за кмет на община, но и в постигнато мнозинство в Общинския съвет, на който в петък ще бъде избран председател. „Около това мнозинство ще привлечем още една или две групи потенциални партньори, за да имаме стабилност”, добави Кабаиванов.  \r\n„Голямо предизвикателство пред нас е това, че в предишното управление направихме немалко, та сега ще трябва да надскочим тази летва, за което ще се постараем”, каза още д-р Кабаиванов. „Очакваме помощ, защото без вас ще ни е трудно”, обърна се той към ГЕРБ и отбеляза още, че в карловските села от коалицията също имат превес в процентно съотношение спрямо основните опоненти. „От местните кметове имаме 90% кметове на коалицията, така че, изглежда сме управлявали добре, резултатите го показват, но това не ни замайва, а отговорността ни става още по-голяма и затова ще се постараем да работим още по-успешно”, добави д-р Емил Кабаиванов. \r\nЦветана ТОНЧЕВА", "date": "2019.11.05", "title": "Местни избори 2019: Кметът на Карлово д-р Емил Кабаиванов: Нормално е ГЕРБ, като най-голяма дясна партия в България, да обединява десницата около себе си"}
{"url": "http://www.focus-news.net/news/2019/11/05/2716635/dots-rumen-bostandzhiev-psiholog-v-dneshno-vreme-ima-mnogo-novi-roli-koito-se-ochakva-da-se-izpalnyavat-ot-mazha-i-tova-e-v-rezultat-na-emantsipatsiyata.html", "text": "В днешно време има много нови роли, които се очаква да се изпълняват от мъжа, и това е всъщност огледален израз на това, което се случва в резултат на еманципацията. Това каза за  Радио „Фокус“ – Бургас  по повод Световния ден на мъжете доц. Румен Бостанджиев - психолог, сексолог и преподавател. По думите му през 20 век жените постепенно са навлезли в професионалните полета, където се е считало, че само мъжете се реализират. Специалистът заяви, че ако фиксираме по строги определения за истински и неистински мъж, най-вероятно голяма част от обществото ще бъде обзета от тревога и напрежение относно това дали отговаря на тези критерии или не.  \r\n„Може да се опитаме да сверим какво влиза в представа ни за мъж, който достатъчно тежи на мястото си, или мъж, който е успял да се реализира успешно в основните си мъжки роли. Да се опитаме да пречупим идентичността през ролите и през компетентностите, вероятно би се получило нещо по-добро“, добави психологът. Той посочи, че първото, което традиционно присъства в мъжката идентичност, е мъжът да бъде опора на семейството, тоест - да е този, който гарантира благополучието на своята съпруга и на децата си. „Ако един мъж не е компетентен, не е в състояние да действа ефективно, да твори материални и икономически блага и да защитава семейството и децата си, повечето хора биха го възприели като ненапълно реализирал се“, заяви доц. Румен Бостанджиев.  \r\nМария КУРТЕВА", "date": "2019.11.05", "title": "Доц. Румен Бостанджиев, психолог: В днешно време има много нови роли, които се очаква да се изпълняват от мъжа, и това е в резултат на еманципацията"}
{"url": "http://www.focus-news.net/news/2019/11/05/2716642/yeni-safak-turtsiya-provede-uspeshni-izpitaniya-na-krilata-raketa-s-morsko-bazirane.html", "text": "Турция проведе успешни тестови стрелби с първата изцяло домашно разработена крилата ракета с морско базиране. Това съобщиха от управлението на военната промишленост на страната, цитирани от вестник  Yeni Safak . \r\n„Атмака“ е изстреяна от военния кораб „Киналида“, четвъртият противоподводен корвет клас Ада, произведен в рамките на турската национална програма за военни кораби, заяви Исмаел Демир. \r\nПроизведена от производителя на ракети Roketsan, Атмака се очаква да влезе на въоръжение в турската армия през втората половина на 2020 година. \r\n„Атмака“ трябва да замени американската противокорабна ракета Harpoon. Според Roketsan Атмака е с високоточна, далекобойна, прецизна ударна противокорабна ракета, която може да бъде интегрирана за патрулни лодки, фрегати и корвети. \r\nПротивокорабната ракета е устойчива на атмосферни влияния и устойчива на противодействия. \r\nАтмака е управляема ракета с обсег от 200 километра, която представлява заплаха за мишени извън линията на зрението. \r\n \r\nПревод и редакция:", "date": "2019.11.05", "title": "Yeni Safak: Турция проведе успешни изпитания на крилата ракета с морско базиране"}
{"url": "http://www.focus-news.net/news/2019/11/05/2716640/rayonen-sad-varna-e-nalozhil-globa-na-22-godishen-mazh-za-shofirane-bez-knizhka.html", "text": "Районен съд – Варна е наложил глоба на 22-годишен мъж за шофиране без книжка. Подсъдимият е засечен от полицейски служители през деня на 27 септември тази година да управлява лек автомобил „Опел“ на главен път между село Разделна към град Белослав, независимо че бил неправоспособен водач и броени месеци преди това бил санкциониран именно за шофиране без книжка, с влязло в сила наказателно постановление. Това съобщиха от пресцентъра на  Районен съд - Варна . \r\nНа посочената дата, забелязвайки на пътя пред себе си служебен патрулен автомобил, подсъдимият на  няколко пъти променял маршрута на движение на управлявания от него автомобил, за да избегне спиране и проверка. Впоследствие сам отишъл в полицейския участък в Белослав и признал, че отново е шофирал без да има валидно свидетелство за правоуправление.  \r\nЗа извършеното престъпление по чл. 343в, ал. 2 от Наказателния кодекс, Варненският районен съд призна за виновен 22-годишния подсъдим. Той е неосъждан досега. По внесено от прокуратурата постановление с предложение за освобождаване от наказателна отговорност, съдът му наложи административно наказание – глоба в размер на 1000 лева. Съдебното решение подлежи на обжалване в 15-дневен срок.", "date": "2019.11.05", "title": "Районен съд – Варна е наложил глоба на 22-годишен мъж за шофиране без книжка"}
{"url": "http://www.focus-news.net/news/2019/11/05/2716638/varna-shte-bade-domakin-na-interaktivna-izlozhba-na-istoricheski-kartini-skulpturi-i-sakrovishta.html", "text": "Варна ще бъде домакин на интерактивна изложба на исторически картини, скулптури и съкровища, предаде репортер на  Радио „Фокус“ – Варна . От днес до 9 ноември всички жители и гости на град Варна ще могат да се насладят на величието на предците ни.  Национално турне „Историческо величие“ ще посети всички 27 областни града в страната до края на юни месец 2020 година, а през 2019 година ще гостува на Плевен, Стара Загора, Бургас, Варна, Шумен, Русе, Велико Търново и Габрово. Организаторите на изложбата допълни, че са първи път в България ще бъде реализирано подобно Национално турне на Историческо изкуство, което ще показва възхода и развитието на цивилизациите по нашите земи. Турнето ще се състои от интерактивна изложба на исторически картини, съкровища, предмети и литература, които ще бъдат показани на гражданите в цяла България.  \r\nИзложбата „Историческо величие“ в София постави началото на национално турне, насочено към въздигане на българския дух и култура. Турнето ще продължи до 27-ми  юни 2020 г., като ще гостува в 27 града от страната. Експозицията се състои от над 50 картини, огромен брой скулптури и репродукции на автентични съкровища, открити по нашите земи. По време на изложбата са предвидени демонстрации на обичаи и традиции, запечатали мъдростта и завета на славните българските владетели. \r\nДесислава ВАСИЛЕВА", "date": "2019.11.05", "title": "Варна ще бъде домакин на интерактивна изложба на исторически картини, скулптури и съкровища"}
{"url": "http://www.focus-news.net/news/2019/11/05/2716645/mvnr-dvudnevna-stachka-v-lufthanza-shte-zasegne-vsichki-poleti-na-kompaniyata.html", "text": "Пилотите и стюардесите на авиокомпанията „Луфтханза“ започват ефективна стачка в 01.00 часа на 7 ноември (четвъртък), която ще продължи до 24.00 часа на 8 ноември (петък). Това съобщиха от пресцентъра на  Министерството на външните работи . Ще бъдат засегнати всички полети на компанията – национални и международни. \r\nПрепоръчваме на всички пътуващи да следят сайта на „Луфтханза“ (https://www.lufthansa.com/de/en/flight-information) за актуална информация, както и мобилното приложение „Miles & More“. \r\n„Луфтханза“ работи по изготвяне на алтернативен летателен план за полетите на 7 и 8 ноември 2019 г., който ще бъде обявен в сряда.  \r\nПри необходимост от съдействие българските граждани могат да се свържат с дипломатическите ни представителства във Федерална Република Германия на следните телефони: \r\nПосолство Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190 \r\nГенерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56 \r\nГенерално консулство във Франкфурт: +49 69 509 278 13 10;  +49 69 509 278 132", "date": "2019.11.05", "title": "МВнР: Двудневна стачка в „Луфтханза“ ще засегне всички полети на компанията"}
{"url": "http://www.focus-news.net/news/2019/11/05/2716646/blizo-1500-knigi-s-razlichna-tematika-sa-darili-dobrovoltsi-ot-gabrovo-na-bibliotekata-v-grada.html", "text": "Близо 1500 книги с различна тематика са дарили доброволци от Габрово на библиотеката в града. Благотворителната акция е приключила в края на миналата седмица – в навечерието на Деня на народните будители – 1 ноември, съобщиха за  Радио „Фокус“ – Велико Търново  от кбиблиотеката. Кампанията е проведена под мотото „Дари книги – подари знание”. В нея са събрани близо 1500 тома за деца и възрастни, които ще станат част от фондовете и колекциите на Регионална библиотека „Априлов – Палаузов”. \r\nИдеята е на доброволци от „Интеракт”.  \r\nОт библиотеката „сърдечно благодарят“ на Елина Генкова, Гергана Илиева, Михаела Христова, Радина Радева, Мартина Митева, Мина Попова, Александра Наковска и Траяна Георгиева, както и на всички габровци, които са се разделили с прочетените си книги, за да могат повече читатели да се докоснат до тях.  \r\nЛуиза ТРАНЧЕВА", "date": "2019.11.05", "title": "Близо 1500 книги с различна тематика са дарили доброволци от Габрово на библиотеката в града"}
{"url": "http://www.focus-news.net/news/2019/11/05/2716630/mestni-izbori-v-administrativen-sad-smolyan-sa-postapili-tri-novi-zhalbi-za-izbornite-rezultati-ot-mestni-izbori-2019-g.html", "text": "В Административен съд – Смолян са постъпили три нови жалби за изборните резултати от местни избори 2019 г. Това съобщиха от  съда . В Административен съд – Смолян е образувано адм. д. № 456/2019 г. по жалба подадена от Ж. Ч, З. Ч. и П. Б. от гр. Девин – регистрирани като кандидати за общински съветници от Местна коалиция „МИР“, срещу Решение № 115-2109-МИ на Общинска избирателна комисия – Девин, за избиране на общински съветници в община Девин, проведени на 27 октомври 2019 г. \r\nОбразувано е и адм. д. № 457/2019 г. по жалба на М. Кавърмов от Неделино, срещу Решение № 126-МИ от 28 октомври 2019 г. на Общинска избирателна комисия – Неделино, за избиране на общински съветници в община Неделино. По-рано е съобщено, че е постъпила жалба от М. Кавърмов  срещу резултатите отразени в протокол на Секционна избирателна комисия в Избирателна секция № 2011800003, за избиране на общински съветници при община Неделино, съставен на 27 октомври 2019 г., която жалба е оставена без разглеждане като процесуално недопустима и делото е прекратено. Същата жалба е постъпила отново в съда, като е изпратена чрез Общинска избирателна комисия - Неделино, по която е образувано адм. д. № 458/2019 г.  \r\nПредстои делата да бъдат разпределени на съдия-докладчик.", "date": "2019.11.05", "title": "Местни избори: В Административен съд – Смолян са постъпили три нови жалби за изборните резултати от местни избори 2019 г."}
{"url": "http://www.focus-news.net/news/2019/11/05/2716643/tarzhestvenata-tseremoniya-po-vstapvane-v-dlazhnost-na-novoizbranite-predstaviteli-na-mestnata-vlast-v-obshtina-veliko-tarnovo-shte-se-provede-na-6-noemvri.html", "text": "Тържествената церемония по встъпване в длъжност на новоизбраните представители на местната власт в община Велико Търново ще се проведе на 6 ноември, съобщиха от пресцентъра на  Общината . Избраният за кмет Даниел Панов, общинските съветници и кметовете на населените места ще положат клетва в Музей „Възраждане и Учредително събрание“. \r\nТържествената сесия ще започне в 17.00 ч. Веднага след церемонията по встъпване в длъжност ще се състои и избор на председател и заместник-председатели на Общинския съвет, както и на членове на комисия, която ще изработи правилник за дейността на институцията.", "date": "2019.11.05", "title": "Тържествената церемония по встъпване в длъжност на новоизбраните представители на местната власт в община Велико Търново ще се проведе на 6 ноември"}
{"url": "http://www.focus-news.net/news/2019/11/05/2716637/zapaleni-starnishta-v-rumaniya-sa-prichinili-zadimyavane-na-severniya-bryag-na-reka-dunav.html", "text": "Запалени стърнища в Румъния са причинили задимяване на северния бряг на река Дунав. Това съобщиха от пресцентъра на  Областна администрация - Русе . Областният управител на област Русе Галин Григоров осъществи контакт с кмета на община Малу Еужен Шоава. Поводът е получени сигнали от граждани за задимяване, забелязано на северния бряг на река на Дунав на територията на Румъния. От проведените разговори беше установено, че отново става дума за запалени стърнища – този път в землището на споменатата по-горе община. Кметът на общината е поел ангажимент да бъде изпратена пожарогасителна техника в района на пожара, както и да бъдат предприети и други мерки за навременното овладяване на ситуацията. Осъществена беше връзка и с Окръжния инспекторат за извънредни ситуации „Влашка“ в Гюргево, като от тяхна страна ще бъдат съгласувани съвместни действия и оказана помощ с допълнителна техника в случай на необходимост. \r\nКъм момента димният облак е само на територията на Румъния, което беше потвърдено и от служители на Регионалната инспекция по околната среда и водите. Според тях, имайки предвид посоката на вятъра, няма опасност от задимяване и превишаване на допустимите норми на чистотата на въздуха в Русе. \r\nИнституциите от българска и румънска страна продължават да са в постоянен контакт и при необходимост са в готовност да предприемат допълнителни действия.", "date": "2019.11.05", "title": "Запалени стърнища в Румъния са причинили задимяване на северния бряг на река Дунав"}
{"url": "http://www.focus-news.net/news/2019/11/05/2716641/api-na-6-noemvri-ot-1600-chasa-do-1700-chasa-shte-bade-ogranicheno-dvizhenieto-po-pat-i-4-sofiya-varna-v-uchastaka-ot-grad-targovishte-do-paten-vazel-belokopitovo.html", "text": "На 6 ноември от 16.00 часа до 17.00 часа ще бъде ограничено движението по път I-4 София – Варна в участъка от град Търговище при км 228 до пътен възел „Белокопитово“ при км 258. Това съобщиха от пресцентъра на  Агенция „Пътна инфраструктура“ . Спирането на трафика е за извършването на взривни работи, свързани с изграждането на участъка от АМ „Хемус“ между Буховци и Белокопитово.\t \r\nПревозните средства ще бъдат пренасочени при 228-ми км на път I-4 по път II-49 Търговище – Разград до кръговото кръстовище при с. Трапище и по път II-51 Трапище – Лозница – Мировец, до кръстовището с път I-2 Разград – Шумен в посока п. в. „Белокопитово“ и обратно. \r\nДвижението в отсечката ще се ограничава между 16.00 и 17.00 часа и на 13, 20 и 27 ноември. \r\nНеобходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“.", "date": "2019.11.05", "title": "АПИ: На 6 ноември от 16.00 часа до 17.00 часа ще бъде ограничено движението по път I-4 София – Варна в участъка от град Търговище до пътен възел „Белокопитово“"}
{"url": "http://www.focus-news.net/news/2019/11/05/2716648/veselina-taralova-obshtina-burgas-s-tematichnata-sedmitsa-vkusna-esen-tselim-da-nasochim-vnimanieto-na-detsata-kam-zdravoslovnoto-hranene-i-sporta.html", "text": "С тематичната седмица „Вкусна есен“ целим да насочим вниманието на децата към здравословното хранене и спорта. Това каза за  Радио „Фокус“ – Бургас  Веселина Таралова, директор на Дирекция „Образование и демографски въпроси” към Община Бургас. По думите ѝ събитията в детските учебни заведения, посветени на здравословното хранене, ще продължат до 8 ноември, като всеки един от дните ще бъде с различна насоченост.  \r\n„В понеделник обърнахме внимание на есенните плодове, а във вторник – на зеленчуците. В сряда ще представим полезните свойства на тиквата, а в четвъртък ще покажем на децата как да подредят масата така, че тя да бъде красива. В петък ще насочим вниманието им към здравословното хранене и към спорта“, посочи още Таралова. Тя припомни, че от миналата учебна година Община Бургас стартира програма за ежедневен престой на децата на открито, която, освен със свободните игри, е свързана и с изнесени от педагозите обучения в дворните пространства на детските градини. „Обратната информация, която получавам, от директорите, е, че интересът към „Вкусна есен“ е голям и че родителите се включват активно в мероприятията. Получавам и снимков материал, на който се вижда, че родителите помагат много за осъществяването на тази идея. А какво целим ние? Целим да научим децата да се хранят с плодове и зеленчуци. Освен това, целим децата да осъзнаят полезността на храните, които не са толкова добре приети от тях, за да започнат да ги консумират. Така е например с тиквата. Когато започнахме да включваме ястия с тиква в ежедневното меню, директорите на учебните заведения ни съобщиха, че децата не обичат да я консумират. Ние не се отказахме въпреки това, а напротив – все още я включваме, но започнахме да използваме различни методи, за да ги убедим, че тя е полезна за тях. Вече виждаме, че има резултатност“, каза още Веселина Таралова.  \r\nСред събитията, част от тематичната седмица „Вкусна есен“, са \"Парад на плодовете и зеленчуците\", \"Тиквата - вкусна и полезна\" - сладки изкушения с тиква, подготвени съвместно с родители, \"Да нахраним животните с любимите им плодове и зеленчуци\", \"Азбука на здравословното хранене\" и други.  \r\nМария ПОПЧЕВА", "date": "2019.11.05", "title": "Веселина Таралова, Община Бургас: С тематичната седмица „Вкусна есен“ целим да насочим вниманието на децата към здравословното хранене и спорта"}
{"url": "http://www.focus-news.net/news/2019/11/05/2716639/dzheremi-korbin-planovete-na-dzhonsan-za-brekzit-sa-tatcherizam-na-steroidi.html", "text": "Лидерът на британската опозиционна Лейбъристка партия Джереми Корбин обвини премиерът Борис Джонсън, че иска да отвлече Брекзит, за да наложи регулации в стила на Маргарет Татчър, което в крайна сметка ще доведе до много по-суров вид капитализъм от американски тип, предава  Reuters . \r\n„Това, което Джонсън и консерваторите искат е да отвлекат Брекзит и да ни наложат Татчеризъм на стероиди“, заяви Корбин пред симпатизанти на работническото движение в Харлоу, предградие на Лондон, което гласува силно за излизане на ЕС на референдума през 2016 година. \r\n„Ако консерваторите на Джонсън победят това ще е предаване на националното здравеопазване на Тръмп“, обясни той. „Те искат да занулят стандартите и защитите. Те искат да ни вкарат в по-дерегулиран американски модел на управление на икономиката“. \r\nБританската агенция пояснява, че „Желязната лейди“ Татчър реформира радикално британското стопанство по линиите на свободния пазар, но си спечели омразата на мнозина с това, че разгроми профсъюзите и приватизира големи части от индустрията. \r\nИзказването на Корбин идва преди непредвидимите избори във Великобритания на 12 декември, на които трябва да бъде решена съдбатана Брекзит. \r\nКорбин, 70-годишна социалист, предлага сваляне на това, което описва като продажен елит, ръководен от Джонсън, който според него иска да използва Брекзит като троянски кон, за да превърне Обединеното кралство в дерегулиран рай за глобалния капитал. \r\nТой спомена Маргарет Тачър във връзка с това, че Джонсън иска да сключи търговска сделка с президента на САЩ Доналд Тръмп, която ще продаде части от Националната здравна служба на частни американски компании. \r\n \r\nПревод и редакция:", "date": "2019.11.05", "title": "Джереми Корбин: Плановете на Джонсън за Брекзит са татчеризъм на стероиди"}
{"url": "http://www.focus-news.net/news/2019/11/05/2716649/ministar-desislava-taneva-shte-otkrie-mezhdunarodnite-izlozheniya-mesomaniyasvetat-na-mlyakoto-bulpek-salon-na-vinoto-interfud-drink-i-retail-show.html", "text": "На 6 ноември 2019 г. министърът на земеделието, храните и горите Десислава Танева ще открие международните специализирани изложения Месомания, Светът на млякото, Булпек, Салон на виното, Интерфуд & Дринк и #RETAIL SHOW 2019. Това съобщиха от пресцентъра на   Министерството на земеделието, храните и горите . Събитието ще се проведе от 14.00 часа в Интер Експо Център – София.  \r\nПо време на изложенията над 550 производители, дистрибутори, търговци от България и други държави ще представят качествени храни, напитки и суровини, както и постижения на хранително-вкусовата промишленост. Международните изложения  ще продължат до 9 ноември.", "date": "2019.11.05", "title": "Министър Десислава Танева ще открие международните изложения Месомания,Светът на млякото, Булпек, Салон на виното, Интерфуд & Дринк и #RETAIL SHOW"}
{"url": "http://www.focus-news.net/news/2019/11/05/2716650/mestni-izbori-2019-nikolay-melemov-izbran-za-kmet-na-smolyan-obsluzhvane-na-edno-gishe-proektat-za-smyana-na-gorivnata-baza-i-organizatsiya-na-trafika-v-grada-sa-sred-prioritetite-mi.html", "text": "Оптимизация на работата на администрацията, реализация на проекта за смяна на горивната база в общината и организацията на движението в града са сред основните приоритети през новия мандат на избрания за кмет на Смолян Николай Мелемов. Това стана ясно на пресконференция на ГЕРБ – Смолян, предаде репортер на  Радио „Фокус“ – Смолян . Мелемов подчерта, че трябва да има работеща администрация и планират въвеждане на обслужване на едно гише, за да е по-лесно за гражданите. „Най-вероятно ще има промяна и в структурата на администрацията, но важно да се обслужва на едно гише и човек да не се лута, а на едно място да се върши работата. Ще има и завишен контрол като за това е необходимо ресорните заместник-кметове и директорите на дирекции да се вършан работата“, обясни Мелемов. Той подчерта, че сред основните проблеми на града е и мръсният въздух през зимата и ще се постараят максимално бързо да работят по проекта за подмяна на горивната база на 3000 домакинства и през следващата зима въздухът в Смолян да бъде по-чист.   \r\n„Има нужда и от повече дисциплина и организация в движението в Смолян. Ще възложим на специализирана фирма, която да предложи решение за синя и зелена зона, както и еднопосочни улици и се надявам и най-късно до пролетта да се въведат тези мерки“, посочи Мелемов. Той уточни, че не смятат да предлага повишаване на местните данъци и такси, а по-скоро да се изисква повече съпричастност и дисциплина в ежедневието на жителите на Община Смолян.  \r\nПо отношение на сметосъбирането, Мелемов припомни, че остава още около 1,5 година до прекратяването на договора със сегашната фирма. След изтичането му, ще са необходима доста средства, но най-правилно е сметосъбирането да е работа на общинска фирма, за да има контрол и да зависи от общината.  \r\nНа пресконференцията стана ясно, че кучешкият приют в Смолян, който е също е сред основните проблеми в града, може да е готов до края на годината. „Процедурата е обявена, има влязло в сила строително разрешение. С оглед на това, че последните години ноември и декември са добри месеци се надявам до края на годината да бъде завършен. Ако са лоши условията в първия възможен момент. Там дори и етапно да се завърши една част, ще може да се приемат кучета. До края на годината кучешкият приют в града трябва да има дейност и тя да се доразвие от догодина“, каза Марин Захариев, водач на листата на ГЕРБ в Смолян. \r\nНели ГЕРГЬОВСКА", "date": "2019.11.05", "title": "Местни избори 2019: Николай Мелемов, избран за кмет на Смолян: Обслужване на едно гише, проектът за смяна на горивната база и организация на трафика в града са сред приоритетите ми"}
{"url": "http://www.focus-news.net/news/2019/11/05/2716651/oblastniyat-upravitel-na-pernik-irena-sokolova-svikva-parvite-zasedaniya-na-novite-obshtinski-saveti.html", "text": "Oблacтният yпpaвитeл Ирена Соколова нacpoчи дaтитe зa пpoвeждaнe нa пъpвитe зaceдaния нa нoвoизбpaнитe oбщинcĸи cъвeти в шестте oбщини нa тepитopиятa нa oблacт Перник. Това съобщиха от пресцентъра на  Областната администрация . Процедурата е във връзка със Заповед на губернатора и на основание чл. 32, ал. 1 от Закона за администрацията и чл. 23, ал. 1, ал. 2 и ал. 3 от Закона за местното самоуправление и местната администрация, както и в изпълнение на решения на Общинските избирателни  комисии. \r\nТържествени сесии на новообразуваните общински съвети в област Перник ще се проведат по график в периода от 4 до 12 ноември 2019 година, както следва: \r\n- Община Земен - 05 ноември 2019 г. от 15.00 часа; \r\n- Община Брезник - 06 ноември 2019 г. от 11.00 часа; \r\n- Община Ковачевци - 07 ноември 2019 г. от 10.30 часа; \r\n- Община Радомир - 11 ноември 2019 г. от 10.30 часа; \r\n- Община Перник - 12 ноември 2019 г. от 10.30 часа. \r\nПо време на заседанията на 6-те общински съвета клетва ще положат новоизбраните общински съветници, кметове на общини и кметове на кметства.", "date": "2019.11.05", "title": "Областният управител на Перник Ирена Соколова свиква първите заседания на новите общински съвети"}
{"url": "http://www.focus-news.net/news/2019/11/05/2716654/ministar-nikolina-angelkova-provede-rabotna-sreshta-v-london-s-ministara-na-turizma-na-egipet-d-r-raniya-al-mashat.html", "text": "В рамките на World Travel Market българският министър на туризма разговаря също с гръцкия си колега Хари Теохарис и с Талеб Рифай, генерален секретар на СОТ до 2017 г. Това съобщиха от пресцентъра на  Министерство на туризма . \r\nМинистърът на туризма Николина Ангелкова проведе работна среща с министъра на туризма на Арабска република Египет д-р Рания Ал-Машат. Двете разговаряха в рамките на международното туристическо изложение World Travel Market (WTM) в Лондон. Основен фокус на дискусията бе обсъждането на мерки, с които да се насърчи туристическият обмен между двете страни.  \r\nОбсъжда се организацията на официално посещение в Египет, в което да се включат представители на държавната администрация, на българския туристически бизнес и местната власт, заяви министър Ангелкова. Очаква се да бъдат проведени B2B срещи между делегати от двете страни, на които да се коментират инициативи за повишаване на пътуванията в България и Египет. Работната визита ще е в продължение на подписания през месец май в България Меморандум за разбирателство между Министерството на туризма на Република България и Министерството на туризма на Арабска република Египет.    \r\nМинистър Ангелкова и д-р Рания Ал-Машат дискутираха и възможностите за организиране у нас на Българо-египетски туристически форум, в който да участват представители на бранша от двете страни. На срещата министър Ангелкова постави въпроса за създаване и на съвместна работна група, чиято първа сесия да се проведе в България през следващата година. По този начин ще се задълбочи сътрудничеството и ще има възможност за обмен на опит и добри практики, които допринасят за устойчивото развитие на туризма.   \r\nВ рамките на работното си посещение в Лондон министър Ангелкова се срещна и с министъра на туризма на Република Гърция г-н Хари Теохарис.  \r\nГърция е ключов туристически пазар за нас, броят на посещенията от южната ни съседка я нареждат на 2-ро място сред топ дестинациите за входящ туризъм, заяви министър Ангелкова. За периода януари-септември 2019 г. туристическите посещения от Гърция у нас са над 892 хил. и се увеличават с 4,7 на сто спрямо същия период година по-рано.  \r\nДвамата министри обсъдиха създаването на съвместни проекти за привличане на туристи от далечни пазари като Китай, Япония и САЩ. Министър Ангелкова подчерта, че важен акцент в работата ни е насърчаването на посещенията от тези страни, които традиционно избират пътувания в няколко близки държави.  \r\nМинистър Ангелкова разговаря и с Талеб Рифай, генерален секретар на Световната организация по туризъм към ООН в периода 2009-2017 г. Те коментираха напредъка в туризма, както и инициативи, които биха допринесли за още по-високи постижения в сектора.", "date": "2019.11.05", "title": "Министър Николина Ангелкова проведе работна среща в Лондон с министъра на туризма на Египет д-р Рания Ал-Машат"}
{"url": "http://www.focus-news.net/news/2019/11/05/2716652/sport-menidzhari-v-angliya-se-sabirat-da-obsazhdat-promyana-pri-var.html", "text": "Мениджъри на част от клубовете в Премиър лийг ще обсъдят дали да има промяна при използването на ВАР от реферите в първенството. Това ще се случи на среща с шефа на съдиите Майк Райли, която е насрочена за четвъртък. На сбирката ще присъстват треньори на клубовете от северната част на страната, след като такава вече имаше с тези от южната. Мениджърите смятат, че е добре занапред съдиите да могат да гледат повторение на спорните ситуации на монитор край тъчлинията, каквато е практиката в другите първенства. На Острова засега разчитат само на мнението на другите арбитри в стаята за ВАР.", "date": "2019.11.05", "title": "Спорт: Мениджъри в Англия се събират да обсъждат промяна при ВАР"}
{"url": "http://www.focus-news.net/news/2019/11/05/2716657/frankfurter-allgemeine-zeitung-severen-potok-2-zaplashva-da-zadalbochi-migratsionnata-kriza-v-evropa.html", "text": "Ангела Меркел подкрепя строителството на газопровода „Северен поток 2“ от Русия към Германия през Балтийско море. Тя назовава две причини. Първата, според нея, е, че за Германия би било изгодно газта да влиза от Запад не през Украйна, а през Мекленбург – Предна Померания. Това са и транзитни такси, и работни места и силна позиция на пазара. Втората причина е стратегическа: На Русия й трябва партньор. И ако Европа откаже, то Путин ще е принуден да заложи на Китай, което ще доведе до загуба на влияние, пише германското издание  Frankfurter Allgemeine Zeitung  в материал, представен без редакторска намеса. \r\nНо на Меркел са и ясни и аргументите против „Северен поток 2“. Тя знае, че новият балтийски тръбопровод може да изтласка от пазара украинските газопроводи. А Киев го заплашва и загуба на транзитни такси за милиарди. Без тръбопроводи Украйна би се оказала под стратегическа заплаха: Русия би могла да премине към ескалация на войната, без да рискува да разруши своите канали за износ. \r\nТази опасност е актуална не само за Украйна, но и за Европа. Войната принуди милиони хора да напуснат страната, а нова ескалация би могла да направи бежанци още милиони – и това непосредствено на границата на ЕС. Освен това, успех в Украйна може да насърчи Путин за нови авантюри. В Естония и Латвия също живеят рускоезични малцинства. \r\nВ същото време „Северен поток 2“ е почти готов и Дания също даде разрешение за строителството на последния участък през нейните териториални води. Сега вече е почти невъзможно да бъде спряно строителството на газопровода. Тези правила могат да се окажат за Русия изгодни или неизгодни. Водят се преговори и ЕК иска да уговори Москва да гарантира на договорна основа на Украйна, че ще запази поне част от сегашния си дял в пазара. И скоро тук трябва да каже думата си бъдещият председател на ЕК Урсула фон дер Лайен.  \r\nМеркел има причини да подкрепя тръбопровода в Балтийско море. Но сега е важно да се ограничат вредните последствия. Ако ЕС още се опитва да спаси за Украйна това, което може да бъде спасено, Германия не трябва да остава настрана. \r\n \r\nПревод и редакция:", "date": "2019.11.05", "title": "Frankfurter Allgemeine Zeitung: „Северен поток 2“ заплашва да задълбочи миграционната криза в Европа"}
{"url": "http://www.focus-news.net/news/2019/11/05/2716656/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и „Лесово“. Това съобщиха от  ГД „Гранична полиция“ . Трафикът е интензивен на изход за товарни автомобили на „Дунав мост 2“. На ГКПП „Кулата“ трафикът е временно затруднен на вход и изход поради почистващи дейности. Информацията за трафика на граничните пунктове е към 16.00 часа. На границата със Сърбия и Северна Македония трафикът е нормален на всички гранични контролно-пропускателни пунктове.", "date": "2019.11.05", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и „Лесово“"}
{"url": "http://www.focus-news.net/news/2019/11/05/2716658/zatvaryat-nyakolko-ulitsi-vav-varna-vav-vrazka-s-futbolen-mach.html", "text": "Затварят няколко улици във Варна във връзка с футболен мач. Това съобщиха от  ОДМВР - Варна . Във връзка с футболната среща между отборите „Черно море“ и ЦСКА, която се провежда днес във Варна на стадион „Тича“, и големият интерес към нея за времето от 19.00 до 20.00 часа или до изтегляне на зрителите ще бъде затворен за движение бул. „Осми Приморски полк“ в участъка между ул. „Царевец“ и ул. „Д-р Анастасия Железкова“, както и по улица „Н. Й. Вапцаров“.", "date": "2019.11.05", "title": "Затварят няколко улици във Варна във връзка с футболен мач"}
{"url": "http://www.focus-news.net/news/2019/11/05/2716661/normalno-se-osashtestvyava-dvizhenieto-v-oblast-burgas.html", "text": "Нормално се осъществява движението по пътищата в областта. Това съобщиха за  Радио „Фокус“ – Бургас  от Областно пътно управление. Няма задръствания. Видимостта е отлична. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nМария КУРТЕВА", "date": "2019.11.05", "title": "Нормално се осъществява движението в област Бургас"}
{"url": "http://www.focus-news.net/news/2019/11/05/2716659/mestni-izbori-2019-v-administrativniya-sad-vav-varna-sa-obrazuvani-dve-novi-izborni-dela-zhalba-sreshtu-reshenie-na-oik-suvorovo-e-otteglena-ot-podatelkata-si.html", "text": "Съдебен състав на Административен съд - Варна остави без разглеждане оспорването с жалба от Зарина Бъчварова от гр. Суворово срещу решение на ОИК – Суворово, в частта на обявеното разпределение на заявените предпочитания (преференции) за кандидатите по кандидатската листа на една от политическите сили и прекрати с определение адм. дело 3007/2019 г., на основание писмена депозирана в днешния ден молба от жалбоподателката, в която заявява, че не поддържа жалбата си и желае делото да бъде прекратено. Това съобщиха от пресцентъра на  Административен съд – Варна  .  Определението подлежи на обжалване с частна жалба в 7-дневен срок от съобщаването му на страните пред ВАС. \r\nДнес в Административен съд – Варна са образувани две нови изборни административни дела по описа на съда за 2019 г. И двете производства са образувани по жалби от г-н Светлозар Николов. Производството по административно  дело е образувано по жалба на г-н Николов в качеството му на кандидат за кмет на община Варна от коалиция Ние, гражданите, срещу Решение №288/28.10.2019 г. на ОИК – Варна относно проведения избор на кмет на община Варна на 27 октомври 2019 г. Г-н Николов е депозирал днес в съда жалба и в качеството му на кандидат за общински съветник от същата коалиция срещу Решение на ОИК – Варна.  \r\nСпоред жалбоподателя двете цитирани Решения на ОИК - Варна са незаконосъобразни, неправилни и нищожни и той иска тяхната отмяна, както и обявяването на избора за кмет на община Варна и за общински съветници, проведени на 27 октомври 2019 г., за недействителени.", "date": "2019.11.05", "title": "Местни избори 2019: В Административния съд във Варна са образувани две нови изборни дела, жалба срещу решение на ОИК - Суворово е оттеглена от подателката си"}
{"url": "http://www.focus-news.net/news/2019/11/05/2716662/sport-dzhokovich-i-federer-popadnaha-v-edna-grupa-v-london.html", "text": "Новак Джокович и Роджър Федерер попаднаха в една група на Заключителния турнир на ATP в Лондон, стана ясно след изтеглянето на жребия за престижното състезание. Сърбинът и швейцарецът са в Група “Бьорн Борг” заедно с Доминик Тийм и дебютантът Матео Беретини. В Група “Андре Агаси” пък са Рафаел Надал, Даниил Медведев, Стефанос Циципас и миналогодишният шампион Александър Зверев. Преди две години победител в турнира беше Григор Димитров, но първата ни ракета не участва в последните две издания на надпреварата. Организаторите публикуваха и програмата за първия ден на турнира (10 ноември). В неделя Джокович ще има за съперник Беретини, а в късния мач Федерер излиза срещу Тийм.", "date": "2019.11.05", "title": "Спорт: Джокович и Федерер попаднаха в една група в Лондон"}
{"url": "http://www.focus-news.net/news/2019/11/05/2716663/propadnal-uchastak-zatrudnyava-dvizhenieto-v-otsechka-po-patya-mezhdu-gabrovo-i-selo-stomanetsite-fokus.html", "text": "Пропаднал участък затруднява движението в отсечка по пътя между Габрово и село Стоманеците, съобщават за  Радио „Фокус“ – Велико Търново  от Областно пътно управление - Габрово. Шофьорите трябва да са внимателни в участъка при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Условията за пътуване в Габровска област са нормални. Времето е ясно, а настилките – сухи. За изминалото денонощие няма нови въведени ограничения. Отворен за движение е проходът Шипка, но остава в сила забраната за ТИР-ове над 12 тона. Пропаднал участък затруднява движението по пътя между Габрово и върха. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до 20 юни 2020-та. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец.  \r\nРени АТАНАСОВА", "date": "2019.11.05", "title": "Пропаднал участък затруднява движението в отсечка по пътя между Габрово и село Стоманеците  фокус"}
{"url": "http://www.focus-news.net/news/2019/11/05/2716665/187-sluchaya-na-ostri-respiratorni-zabolyavaniya-sa-registrirani-vav-varna-za-sedmitsa.html", "text": "Броят на регистрираните остри респираторни заболявания (ОРЗ) е 187 случая срещу 155 от предходната седмица. Това съобщиха за  Радио „Фокус“ – Варна   от Регионалната здравна инспекция във Варна. Има 3 души заболели и от грип. Регистрирани са 22 случая на усложнения от остри респираторни заболявания – 15 бронхита и 7 пневмонии. В имунизационният кабинет през отчетния период са преминали общо 51 лица. Проведени са 32 имунизации. С ваксина против жълта треска са обхванати 11 лица. В кабинета за анонимно и безплатно консултиране за СПИН (КАБКИС) са преминали и изследвани 12 лица. Регистрирани са 8 случая на ухапани от кърлежи. Извършени са 33 епидемиологични проучвания на болни с остри заразни болести (ОЗБ). \r\nДесислава ВАСИЛЕВА", "date": "2019.11.05", "title": "187 случая на остри респираторни заболявания са регистрирани във Варна за седмица"}
{"url": "http://www.focus-news.net/news/2019/11/05/2716666/v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-v-oblast-veliko-tarnovo-zaradi-remont.html", "text": "В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до края на месеца. Това съобщиха за  Радио „Фокус“ – Велико Търново  от Областно пътно управление. Времето във Великотърновски регион е предимно ясно, без валежи. Настилките са сухи, а трафикът - интензивен. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на месеца. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. Отворен за движение е Прохода на Републиката, но там остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nРени АТАНАСОВА", "date": "2019.11.05", "title": "В едната лента се осъществява движението по пътя между село Поликраище и Горна Оряховица в област Велико Търново заради ремонт"}
{"url": "http://www.focus-news.net/news/2019/11/05/2716660/kremal-rusiya-i-ukrayna-nyama-da-se-dogovoryat-za-gaza-predi-razreshavaneto-na-sadebnite-sporove.html", "text": "Договорка между Русия и Украйна за транзита на газ е невъзможна, преди да бъдат оттеглени съдебните претенции на Киев към „Газпром“. Това заяви пред журналистите прессекретарят на Кремъл Дмитрий Песков, цитиран от  ТАСС . \r\n„Продължаването на арбитража и внасянето на каквито и да е претенции в съда прави фактически невъзможно постигането на каквито и да е договорки“, отбеляза той. \r\nПесков напомни, че по тази тема вече се е изказвал и руският лидер: „Откакто президентът Путин изложи своето отношение по този въпрос на пресконференция в Будапеща, нищо не се е променило. Позицията на Путин вече бе изказана и е добре известна“. \r\nРуският държавен глава заяви на 30 октомври в Будапеща, че Москва и Киев трябва да оттеглят взаимните си претенции по газовия спор и тогава „Газпром“ е готов да доставя газ на украинската страна по значително по-ниски цени, отколкото тя плаща сега по „измисления“ реверс. \r\n„Нафтогаз Украйна“ в новото си дело срещу „Газпром“, изпратено до Стокхолмския арбитраж миналата седмица, иска от руската държавна компания да преразгледа тарифата за транзит на газ, както и да изплати различни видове компенсации за общо 12,248 милиарда долара. \r\nКиев заведе ново дело на фона на преговорите за удължаване на договор за транзита на руски газ през Украйна, който изтича тази година. Засега страните не са постигнали споразумение. И Москва, и Киев очакват да подпишат нов договор преди края на годината, за да не се повтори ситуацията от зимата на 2008-2009 г., която бе белязана от най-сериозните прекъсвания в доставките на газ за Европа в историята. Следващият кръг от тристранните консултации между Русия, ЕС и Украйна относно транзита на газ към Европа е планиран за ноември. \r\n \r\nПревод и редакция:", "date": "2019.11.05", "title": "Кремъл: Русия и Украйна няма да се договорят за газа преди разрешаването на съдебните спорове"}
{"url": "http://www.focus-news.net/news/2019/11/05/2716644/dots-rumen-bostandzhiev-psiholog-blagodarenie-na-promenite-i-novoto-vreme-koeto-izmenya-rolite-na-mazha-i-zhenata-savremennata-dvoyka-ima-shansove-da-izgrazhda-palnotsenna-vrazka.html", "text": "Благодарение на промените и новото време, което изменя ролите на мъжа и жената, съвременната двойка има шансове да изгражда пълноценна връзка. Това каза за  Радио „Фокус“ – Бургас  доц. Румен Бостанджиев психолог, сексолог и преподавател, по повод Световния ден на мъжете. По думите му това е така именно поради факта, че и мъжът и жената са все по-равнопоставени във всички сфери на живота, тоест - няма вече толкова специфични роли, които са само мъжки или само женски.   \r\n„От днешния мъж се очаква равностойно и компетентно да поема родителски роли, роли, свързани с комуникация и с емоционална подкрепа, които традиционно се считат за по-женски. В момента мъжете са изправени именно пред предизвикателството да разширят представата за мъжественост, като към типичните им качества като твърдост, решителност и целеустременост, добавят и чувствителност, умения за разбиране и т. н.“, заяви доц. Румен Бостанджиев.  \r\nМария КУРТЕВА", "date": "2019.11.05", "title": "Доц. Румен Бостанджиев, психолог: Благодарение на промените и новото време, което изменя ролите на мъжа и жената, съвременната двойка има шансове да изгражда пълноценна връзка."}
{"url": "http://www.focus-news.net/news/2019/11/05/2716673/the-national-interest-novata-kosmicheska-nadprevara-zapochna-i-rusiya-ima-prednina.html", "text": "Ако Русия е противник на САЩ, тогава защо Вашингтон използва ракети руско производство? \r\nОт Арктика до Афганистан Русия на Владимир Путин е очевидна заплаха за интересите на националната сигурност на САЩ. При всеки удобен случай Русия получава удоволствие от това да става пречка за САЩ. За последните няколко години списъкът на агресивните действия на Москва се допълни със следните ходове: нахлуване и окупация на части от територията на Грузия и Украйнал намеса в изборите в САЩ, Германия, Франция, Великобритания и други страни, атака срещу гражданския самолет на Малайзийските авиолинии MH-1; отравяне на дисиденти на територията на Обединеното кралство; провеждане на опасни военни маневри по море и в небето; оказване на помощ на диктатори, като президента на Сирия Башар Асад и президента на Венецуела Николас Мадуро, пише американското списание  The National Interest  в материал, представен без редакторска намеса. \r\nАко се откъснем от сегашните политически настроения, трябва да отбележим, че Вашингтон последователно приема важни мерки и осъществява политика, целяща сдържането на руското правителство. Трябва да отдадем нужното на администрацията на Тръмп, чиято политика по отношение на Русия е доста твърда – вероятно, най-агресивната политика на американска администрация спрямо Русия от края на Студената война. \r\nЕдин от допълнителните инструменти за натиск върху Русия, които САЩ могат да използват в бъдеще, е решението да се сложи край на зависимостта на американците от руските ракетни двигатели, които се използват за изстрелване в космоса на важни елементи от системата за национална сигурност. \r\nКосмосът е област, която е от ключово значение за въоръжените сили на САЩ, за американското разузнаване и американската икономика. Нашите въоръжени сили използват различни средства, разположени в космоса, за да осигурят комуникации, командване и контрол. С тяхна помощ нашето разузнаване събира сигнали и геопространствени данни. И нашата икономика зависи от безпроблемната работа на такива критични системи като Глобалната система за позициониране (GPS). \r\nСъперниците на Америка, а именно Русия и Китай, милитаризират космическото пространство и се опитват да разширят влиянието си в него, така че трябва да действаме, за да защитим нашите интереси и да намалим потенциалните заплахи в тази ключова област. \r\nЗаплахите, които Русия отправя към американските интереси в космоса, са многостранни. Руските въоръжени сили и космическата агенция активно разработват и внедряват противосателитни оръжия, научиха се да прехващат сигнали от извънземни спътници и вече изстреляха в орбита спътници с боен потенциал. Путин по-рано заяви, че космическите оръжия са по-приемливи в политическо и военно отношение. \r\nМалко американци знаят, че и днес ВВС на САЩ използват ракети, задвижвани от ракетни двигатели руско производство, за да изстрелят в космоса ключови елементи от системата за национална сигурност. Според закона обаче ВВС на САЩ трябва да спрат да използват ракети с руски двигатели RD-180 до 31 декември 2022 година. Конгресът на САЩ разумно е предвидил постепенно премахване на тези двигатели и замяната им с изцяло американски произведени двигатели, за да се намали тази опасна зависимост от врага. \r\nВ момента ВВС на САЩ са в процес на избор между два американски доставчици на летателни апарати, които да им помогнат да осъществяват изстрелвания през по-голямата част от следващото десетилетие. Тази втора фаза от реализацията на програмата Launch Service Procurement ще има важни последици за националната сигурност и изстрелването на апарати в космоса в бъдеще. \r\nКакто съобщават медиите, последните промени, вероятно, ще доведат до отлагане на момента на отказване от руските двигатели до 2024 година като минимум. Според изискванията, претендите могат да предлагат „алтернативни средства за изстрелване“, а всъщност става въпрос за резервни варианти – ако тяхното основно средство за излизане на орбита не бъде готово за полети до 2022 година, когато ВВС на САЩ възнамерявват да започнат своите мисии. Но единственото „алтернативно средство“ е ракетата с двигатели руско производство. \r\nВместо да създадем нови вратички, които ще ни позволят да останем зависими от руските двигатели, ВВС на САЩ трябва да се опита да превърне в реалност изискването на Конгреса, което трябва да улесни внедряването на американски средства за извеждане на орбита, които не са зависими от Русия, която многократно демонстрира своята враждебност към САЩ. Америка има алтернативи на ракетите с руски двигатели, които вече са сертифицирани и вече изпращат товари в космоса. \r\nъединените щати вече не трябва да чакат нито един ден и са длъжни да го направят възможно най-скоро, за да можем безопасно да изпратим в космоса най-важните елементи от нашата система за национална сигурност. По-нататъшните забавяния само ще засилят позицията на Путин и ще подкопаят собствената ни сигурност. \r\nКогато ключовите елементи на системата за сигурност, които помагат за защита на Америка в бъдеще, се изпращат в космоса, искаме да виждаме надпис върху тях, който гласи „Произведено в САЩ“. \r\nАнди Кейсър е бивш старши съветник на Комитета за разузнаване на Камарата на представителите. В момента е един от управляващите директори на Navigators Global и старши съветник на Центъра за проучване към Президентството и Конгреса. \r\n \r\nПревод и редакция:", "date": "2019.11.05", "title": "The National Interest: Новата космическа надпревара започна и Русия има преднина"}
{"url": "http://www.focus-news.net/news/2019/11/05/2716664/mestni-izbori-2019-dve-zhalbi-sreshtu-izborni-rezultati-sa-podadeni-v-administrativen-sad-montana.html", "text": "Две жалби срещу изборни резултати са подадени в Административен съд - Монтана, съобщиха за  Радио „Фокус“ – Видин  от администрацията на Съда. Искане за проверка на резултата от избора на кмет на с. Габровница е постъпила в съда. Там на първи тур изборите бяха спечелени от Борис Цветков, кандидат на Местна коалиция „СДС (ГЕРБ, БНД, ВМРО-БНД и ЗНС)” с 50.09%, като за него гласуваха 280 души. На второ място остана Пламен Дончов, кандидат на Местна коалиция „НДСВ (ДПС, НОВОТО ВРЕМЕ)“, получил 42.58%, като за него са гласували 238 избиратели. Втората жалба е от кандидати за общински съветници в община Чипровци. Те настояват за ново броене на преференциите подадени за тях. Общинската избирателна комисия сега ще трябва да реши само ще провери протоколите от секциите или ще се наложи ново преброяване на бюлетините.  \r\nАнна ЛОЗАНОВА", "date": "2019.11.05", "title": "Местни избори 2019: Две жалби срещу изборни резултати са подадени в Административен съд - Монтана"}
{"url": "http://www.focus-news.net/news/2019/11/05/2716676/kathimerini-turski-vestnik-vidya-nachin-kak-sveta-sofiya-da-bade-prevarnata-v-dzhamiya.html", "text": "Туският проправителствен вестник Yeni Safak е съобщил във вторник, че предстоящо решение на Държавния съвет на страната може да отвори пътя за това музеи, които са били джамии по времето на Османската империя, да станат място за поклонение отново, пише електронното издание на гръцкия ежедневник  Kathimerini . \r\nСпоред турския вестник, се очаква решение на най-високия административен съд на Турция за това дали Музея Хора, бивша византийска църква в истанбулския квартал Едирнекапъ може да се използва като джамия. \r\nЕвентуално позитивно решение на съда може да отвори вратите за подобно решение за православната катефрала „Света София“. \r\n„Катимерини“ припомня, че Анкара заплаши да превърне „Света София“ отново в джамия на няколко пъти, за последно през март, когато турският президент Реджеп Таийп Ердоган намекна, че е възможно „името й да бъде променено от музей в джамия „Света София“. \r\nПредположението на турския лидер предизвика ярост в Гърция, тъй като построената през VI век катедрала в течение на много векове е седалище на Гръцката православна църква, отбелязва гръцкият ежедневник. Тя остава такава преди да бъде превърната в джамия след османското завоевание на Константинопол през 1453 година. През 1935 година светската Турска Република превръща сградата в музей, който привлича милиони турсити всяка година. \r\n \r\nПревод и редакция:", "date": "2019.11.05", "title": "Kathimerini: Турски вестник видя начин, как „Света София“ да бъде превърната в джамия"}
{"url": "http://www.focus-news.net/news/2019/11/05/2716647/vitsepremierat-mariyana-nikolova-predstavi-v-kitay-vazmozhnostite-za-investitsii-u-nas.html", "text": "Заместник министър-председателят по икономическата и демографската политика Марияна Николова присъства на официалното откриване на второто издание на Международното изложение за вносни стоки в Китай. Това съобщиха от  правителствена информационна служба . Форумът, който се провежда в град Шанхай, стартира с приветствена реч на президента на страната Си Дзинпин. Освен вицепремиера Николова, сред участниците в събитието са френският президент Еманюел Макрон, премиерът на Гърция Кириакос Мицотакис и премиерът на Сърбия Ана Бърнабич.  \r\n„Политиката на българското правителство в сферата на икономиката и инвестициите е насочена към това България да отговаря на високите изисквания на потенциалните инвеститори по отношение на инвестиционния климат, стабилността и предвидимостта на средата“, заяви в изказването си вицепремиерът Николова по време на първата сесия на форума. Тя подчерта, че важен индикатор за доверието на инвеститорите в България е тенденцията чуждестранните компании да увеличават производствените си мощности. \r\nВ рамките на визитата заместник министър-председателят Марияна Николова се срещна с И Лиенхун, губернатор на провинция Дзянси. Двамата обсъдиха възможностите за развитие на двустранната търговия. В разговора вицепремиерът Николова отбеляза, че съществува неизползван потенциал за разширяване на обема и обхвата на българския износ. Тя представи родното производство, като акцентира върху българските вина и хранителни продукти. На свой ред губернатор И Лиенхун изрази желание за увеличаване на вноса на български стоки в Китай.", "date": "2019.11.05", "title": "Вицепремиерът Марияна Николова представи в Китай възможностите за инвестиции у нас"}
{"url": "http://www.focus-news.net/news/2019/11/05/2716677/zlatko-zhivkov-kmet-na-montana-preizbiraneto-mi-na-kmetskiya-post-e-ednovremenno-zasvidetelstvano-doverie-no-i-predizvikatelstvo.html", "text": "Хората в града одобряват промените и начина, по който се поддържа и развива общината. Това каза за предаването  „Вече 30 години времето е наше“  на  Радио „Фокус“  избраният за шести мандат кмет на Монтана, издигнат от местна коалиция (СДС, ГЕРБ, БНД, ВМРО-БНД и ЗНС) Златко Живков. По думите му преизбирането му за кметския пост е едновременно доверие и оценката за работата, но и предизвикателство и притеснение. Внушителната подкрепа означава, че хората в града свикват, че обещанията се изпълняват. Макар и безработицата в Монтана да е най-ниска в Северозападна България – 5%, големият проблем остава липсата на квалифицирана работна ръка, допълни още той. „В Монтана има 2340 микро, малки и средния предприятия, както и 5 от 150 -те най-големи фирми на България. В едно от предприятията от 520 човека – 160 пътуват от други места, за да стигнат до Монтана. Същото е при здравеопазването – в една от частните болници 60 човека идват всеки ден от Враца, Берковица или Лом. Това е тежко предизвикателство за България и се надявам, че ще отговорим на производствата и профила на икономическите субекти тук, за да намерят работна квалифицирана работна ръка“, обясни той. Златко Живков коментира и разпределението в новия общински съвет в града, като каза, че е по-добре да има разбирателство и да бъдат загърбени тяснопартийните ежби, които има на много места. „Комуникацията в последния общински съвет беше на изключително високо ниво, надявам се в новия също да имаме добър работен климат, защото всички ще се закълнем в името на гражданите на Монтана – това трябва да е ръководното начало. От 33- ма общински съветници, 20 са от местната коалиция, която оглавявам. Имаме солидно мнозинство, което ще помогне при определяне на решенията. Същото очаквам и от другите партии, които направиха групи и вкараха общински съветници“, обясни той. Кметът на Монтана допълни още, че пред всеки градоначалник стои притеснението от евентуални пречки и това дали, обещанията ще се спазят по най-добрия начин. „Като страна тръгваме от ниско начало, а проблемите, трупани през годините, са много. Това са най-тежките проблеми  - собствените си бариери, които трябва да прескачаш през годините и непрекъснатите очаквания на хората, че трябва нещата да се случват сега и веднага“, обобщи Златко Живков.  \r\nВиктория МЕСРОБОВИЧ- КУВЕНДЖИЕВА", "date": "2019.11.05", "title": "Златко Живков, кмет на Монтана: Преизбирането ми на кметския пост е едновременно засвидетелствано доверие, но и предизвикателство"}
{"url": "http://www.focus-news.net/news/2019/11/05/2716679/aktsenti-v-sutreshniya-blok-dobro-utro-balgariya-po-radio-fokus-na-6-noemvri.html", "text": "Два пъти се е увеличил броят на психолозите в училищата за последните две години, съобщи зам.-министърът на образованието и науката Деница Сачева. Ролята на училищните психолози и педагогически съветници за подобряване на учебния процес и подкрепа за приобщаващото образование ще обсъдим в сутрешния блок „Добро утро, България“ на  Радио „Фокус“  със Светозар Янев, председател на Регионалната асоциация на училищните психолози и педагози в Бургас.  \r\nКохезионната политика се създава с цел да подпомогне по-слабо развити региони и държави в ЕС. Постижима ли е тази цел, както и хармонична ли е връзката между кохезионната политика и българския бизнес? Темата ще коментираме с Димитър Бранков, член на Икономическия и социален съвет и зам.-председател на Българската стопанска камара.  \r\nНа какво ще заложи новият стар кмет на Община Трън в следващите 4 години, очаквайте разговора с Цветислава Цветкова.  \r\nМръсният въздух, вредната храна и замърсената вода са сред основните причини за увеличаване брой на хората, страдащи от различни кожни проблеми. С повече подробности ще чуем колегата от Радио „Фокус“ - Варна Десислава Василева. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.11.05", "title": "Акценти в сутрешния блок „Добро утро, България“ по Радио „Фокус“ на 6 ноември"}
{"url": "http://www.focus-news.net/news/2019/11/05/2716675/na-aparatna-ventilatsiya-e-14-godishnoto-momiche-koeto-postrada-pri-patniya-intsident-na-avtobusna-spirka-vav-varna.html", "text": "14-годишното момиче, което пострада при пътния инцидент на автобусна спирка в града, продължава да е в тежко състояние. Тя е на апаратна вентилация. Това съобщиха за  Радио „Фокус“ – Варна   от пресцентъра на Окръжна болница – Варна. \r\nМладият мъж е в съзнание и контактен, но продължава да бъде под наблюдение в Отделението по анестезиология, реанимация и интензивно лечение на МБАЛ „Света Анна” - Варна. \r\nДесислава ВАСИЛЕВА", "date": "2019.11.05", "title": "На апаратна вентилация е 14-годишното момиче, което пострада при пътния инцидент на автобусна спирка във Варна"}
{"url": "http://www.focus-news.net/news/2019/11/05/2716653/nepriyatna-mirizma-e-usetena-v-gorna-oryahovitsa-zaradi-transportirane-i-razhvarlyane-na-oborski-tor-po-zemedelski-zemi.html", "text": "Сигнали, подадени от граждани за неприятна миризма на оборски тор, провокираха извършването на проверка от общинска администрация. Експертите еколози са установили, че неприятната миризма се дължи на транспортиране и разхвърляне на оборски тор по земеделски земи. Това съобщиха за  Радио \"Фокус\"-Велико Търново  от пресцентъра на Община Горна Оряховица. Оборският тор е органичен и съдържа хранителни вещества, които постепенно се освобождават в почвата. Той повишава почвеното плодородие и подобрява структурата и свойствата на почвата. \r\nПри засилен вятър и предвид разположението на Горна Оряховица, е възможно периодично да се усеща неприятната миризма на разхвърлян оборски тор. Общинска администрация е уведомила земеделските производители, чиито обработваеми площи се намират в близост до града, извършвайки такъв вид наторяване да предприемат мерки за заораване на оборския тор, за да се предотврати неприятната миризма. \r\nОбщина Горна Оряховица е уведомила Регионална инспекция по околната среда и водите – Велико Търново за възникналия проблем. От Инспекцията уточниха, че не разполагат с апаратура, която да улавя ухания и миризми, както и да установява какъв е техният източник. \r\nРени АТАНАСОВА", "date": "2019.11.05", "title": "Неприятна миризма е усетена в Горна Оряховица заради транспортиране и разхвърляне на оборски тор по земеделски земи"}
{"url": "http://www.focus-news.net/news/2019/11/05/2716678/emil-kabaivanov-kmet-na-karlovo-tsel-za-noviya-mandat-e-vsyako-naseleno-myasto-da-ima-proekt-po-op-razvitie-na-selskite-rayoni.html", "text": "Цел за новия мандат е всяко населено място да има проект по ОП „Развитие на селските райони“. Това каза в интервю за предаването  „Вече 30 години-времето е наше“  на  Радио „Фокус“  кметът на Карлово Емил Кабаиванов. Основен акцент през следващите четири години ще бъде поставен още върху инфраструктурните, екологичните и проектите, свързани с енергийната ефективност, добави той. „В инфраструктурата, например, ние този мандат успяхме да спечелим два големи проекта за подмяната на 30 км. водопроводи и 12 км. общински път. Този мандат моята амбициозна цел е за всяко едно населено място да имаме проект от Оперативна програма „Развитие на селските райони“. В енергийната ефективност имаме 126 блока, които трябва да санираме, като втори етап за програмата за енергийна ефективност. Трябва да въведем компостирането, да разделим зелените отпадъци от общите битови отпадъци и да подобрим организацията на сметосъбиране и сметоизвозване“, обясни той. \r\nЕмил Кабаиванов коментира още, че основният ангажимент на един градоначалник е да прави живота на своите съграждани по-лек. „Това да ги стимулира да останат да живеят там, където са израснали, а така ще се запази човешкият потенциал на карловския регион“, каза още Кабаиванов. \r\nВиктория МЕСРОБОВИЧ-КУВЕНДЖИЕВА", "date": "2019.11.05", "title": "Емил Кабаиванов, кмет на Карлово: Цел за новия мандат е всяко населено място да има проект по ОП „Развитие на селските райони“"}
{"url": "http://www.focus-news.net/news/2019/11/05/2716674/evrodeputatat-ivo-hristov-zemedelskata-komisiya-v-ep-glasuva-da-ima-kontrol-na-vnosa-na-ptiche-meso-ot-ukrayna.html", "text": "Комисията по земеделие и развитие на селските райони гласува днес на свое заседание становище по Споразумението между Европейския съюз и Украйна за изменение на търговските преференции за месо от домашни птици и продукти от такова месо. Това съобщиха от  пресофиса на евродепутата Иво Христов . Становището беше прието с 34 гласа \"за\" срещу 9 \"против\" и двама въздържали се. \r\nСпоред Иво Христов, докладчик по становището от името на Групата на прогресивния алианс на социалистите и демократите в ЕП, с това гласуване земеделската комисия заявява позицията си, че трябва да бъдат приети адекватни механизми, които да защитят европейските производители от нелоялна конкуренция и нарушения на добрите търговски практики. \r\nПрипомняме, че в началото на октомври месец българският евродепутат се обяви за временно преустановяване и дори намаляване на тарифните преференции в случай на сътресения в чувствителни сектори. По думите му се очаква производителите на птиче месо да бъдат потърпевши и от други търговски споразумения, като например това с \"Меркосур\". \r\nПредстои гласуване на доклада във водещата за него Комисия по международна търговия (INTA), а впоследствие и гласуване в пленарна зала в рамките на сесията на ЕП през декември. \r\nКвотата за внос на украинско пилешко месо е договорена през 2016 г. със споразумението за асоцииране на Украйна към ЕС. През 2016 г. страната е доставила на европейския пазар по-малко от 50 хил. тона пилешко месо. Само за две години обаче обемът на вноса се увеличава до 123 хил. тона.", "date": "2019.11.05", "title": "Евродепутатът Иво Христов: Земеделската комисия в ЕП гласува да има контрол на вноса на птиче месо от Украйна"}
{"url": "http://www.focus-news.net/news/2019/11/05/2716681/emil-kabaivanov-kmet-na-karlovo-povisheni-sa-ochakvaniyata-ni-kam-byudzheta-za-sledvashtata-godina.html", "text": "Очаквам Министерството на финансите да започне да работи със стандарти спрямо българските общини. Това каза в интервю за предаването  „Вече 30 години-времето е наше“  на  Радио „Фокус“  кметът на Карлово Емил Кабаиванов. Относно бюджета за следващата година той обясни, че притеснения няма, а само очаквания.  \r\n„Ние искаме от години стандарт за поддръжка и ремонт на един километър общинска пътна мрежа, както има и за държавните пътища – първи, втори и трети клас. Искаме стандарти, които да ни дадат възможност в администрацията да наемаме по-добри специалисти, по-подготвени, по-високо образовани. Искаме стандарти по отношение на средствата, които държавата отделя за превоза на пътници по обществените линии. Това е един от големите проблеми, който предстои да бъде решен. И той няма как да бъде решен по друг начин освен чрез бюджета“, обясни кметът. Друг проблем, с който общините не могат да се справят сами е този с общинските болници, допълни Емил Кабаиванов. „Искаме да бъдат увеличени цените на най-евтините клинични пътеки, по тези клинични пътеки, по които работят в общинските болници. Така че да гарантираме стабилността на общинското здравеопазване и запазването на общинските здравни заведения. Това са все въпроси и предизвикателства пред нас, които сами, само със силите на общинския бюджет не можем да решим“, коментира още градоначалникът.  \r\nВиктория МЕСРОБОВИЧ-КУВЕНДЖИЕВА", "date": "2019.11.05", "title": "Емил Кабаиванов, кмет на Карлово: Повишени са очакванията ни към бюджета за следващата година"}
{"url": "http://www.focus-news.net/news/2019/11/05/2716680/voennoe-obozrenie-dekoriraha-amerikanski-samolet-za-svalen-siriyski-su-22.html", "text": "Американски F/A-18E Super Hornet, проявил се в сирийското небе, попадна в обективите на фотографите с „бойна декорация“: той получи отличителен знак за поразяването на вражеска машина, пише руското специализирано издание  „Военное обозрение“ . \r\nПод управлението на лейтенант-командир Майкъл Тремел, този самолет с бордови номер 168917 Modex 302, прикрепен към авиокрилото на USS George Bush, е свалил сирийски „Су“ – изтребител-бомбардировач от сирийските ВВС Су-22. \r\nСпоред версията на американската страна, унищожаването на машината е било принудителна мярка. Както се посочва, през юни 2017 година Су-22 е атакувал южно от Табка войските на приятелските на САЩ„Сирийски демократични сили“ и им е нанесъл щети. Нападението е осъществено в рамките на настъплението на силите на Дамаск срещу позиции на сирийската опозиция. \r\nВ тази връзка коалицията, опитвайки се да предотврати сблъсък, се обърнала към руските военни чрез защитените комуникационни канали. Те обаче не са успели да постигнат деескалация. При тези условия F / A-18E беше вдигнат от самолетоносача, който свали Су-22М4 на сирийските ВВС. Пилотът на самолета полковник Али Фахд се е катапултирал над Джаадин и е бил евакуиран от военните. \r\nСу-22 е експортна модификация на съветския Су-17, по-специално Су-22М4 - моделът Су-17М4, който се произвежда от 1983 до 1990 година. \r\n \r\nПревод и редакция:", "date": "2019.11.05", "title": "„Военное обозрение“: Декорираха американски самолет за свален сирийски „Су-22“"}
{"url": "http://www.focus-news.net/news/2019/11/05/2716683/mladi-fermeri-shte-mogat-da-kandidatstvat-za-svobodni-zemedelski-zemi-ot-darzhaven-pozemlen-fond.html", "text": "Земеделски стопани до 40 години ще могат да кандидатстват за свободни земеделски земи от ДПФ (Държавен поземлен фонд). Това предвижда новият Закон за земеделските земи, публикуван за обществено обсъждане, съобщиха от пресцентъра на   Министерството на земеделието, храните и горите . По този начин се дава възможност на младите фермери да създават нови стопанства или да разширят съществуващи такива, с оглед приоритетите на ЕС за промяна на възрастовата структура на заетите в земеделието лица.  Проектът е изготвен в изпълнение на Решение на Народното събрание от 19 септември 2017 година относно необходимостта от усъвършенстване на регламентацията на отношенията в областта на собствеността, ползването, управлението и опазването на земеделските земи.   \r\nВ законопроекта са обединени Закона за собствеността и ползването на земеделските земи, Закона за опазване на земеделските земи, Закона за арендата в земеделието и Закона за опазване на селскостопанското имущество.  \r\nПроменен е срокът при отдаването на земеделските земи от държавния поземлен фонд под наем или аренда,чрез провеждане на тръжна процедура. Министърът на земеделието, храните и горите ще издава заповед за откриване на търга за следващата стопанска година до 15 февруари на текущата календарна година, а не както досега до 31 март. \r\nВ процедурата по разпределение на общинските и държавни пасища, мери и ливади е предвидено съответните общински и държавни комисии да разпределят в съществуващата последователност първо имоти от двата фонда в землището, където е регистриран животновъдният обект на лицето. След това ще се разпределят имоти от ОПФ и ДПФ в съседни землища. \r\nПредвидена е нова процедура, която предоставя възможност за промяна на предназначението на неземеделска земя в земеделска, въз основа на заявление на собственика до Комисията за земеделските земи, като за процедурата няма да се заплаща такса. \r\nС цел намаляване на административната тежест за гражданите и бизнеса е направено изменение, свързано със сроковете за валидност на решението за промяна на предназначението на земеделските земи.  \r\nНормативната уредба, свързана с опазването на селскостопанското имущество, е уредена в законопроекта, като е съобразена със съвременните обществено - икономически отношения в страната.", "date": "2019.11.05", "title": "Млади фермери ще могат да кандидатстват за свободни земеделски земи от Държавен поземлен фонд"}
{"url": "http://www.focus-news.net/news/2019/11/05/2716655/dendias-predi-sreshtata-s-lavrov-gartsiya-e-gotova-da-zadalbochi-otnosheniyata-si-s-rusiya.html", "text": "Атина е готова да задълбочи двустранните отношения с Москва. Това заяви министърът на външните работи на Гърция Никос Дендиас, като освен това изрази подкрепата на страната си за инициативите, целящи подобряването на обтегнатите отношения между Европейския съюз и Русия, пише електронното издание на вестник  Kathimerini . \r\nВ изказване преди официалното посещение в Москва в сряда, където ще се срещне с руския си колега Сергей Лавров, Дендиас подчерта „историческите връзки на приятелство и сътрудничество“ между двете страни и подчерта статута на Русия като глобална сила със значително влияние в Югоизточна Европа и Близкия изток. \r\n„Русия е неотменима част от европейската архитектура за сигурност“, подчерта той. \r\nДендиас заяви, че въпреки напрежението между Русия и Запада през последните години, Гърция „непрекъснато преследва по-нататъшното задълбочаване на добрите и сътрудничествените отношения с руската страна въз основа на взаимно уважение“. \r\nПопитан за руската забрана на продуктите от ЕС и европейските икономически санкции, гръцкият министър заяви, че членът на ЕС Гърция подкрепя мнението, че блокът „трябва да поддържа добри, функционални отношения и отворени канали за комуникация с Русия“. \r\nТой обаче добави, че като член на ЕС Гърция - която беше засегната от руското ембарго върху сектора на плодовете и зеленчуците в ЕС, наложено през 2014 г. - е длъжна да приложи санкциите срещу Русия. \r\n \r\nПревод и редакция:", "date": "2019.11.05", "title": "Дендиас преди срещата с Лавров: Гърция е готова да задълбочи отношенията си с Русия"}
{"url": "http://www.focus-news.net/news/2019/11/05/2716682/pregled-na-mezhdunarodnite-novini-do-1800-chasa-agentsiya-fokus.html", "text": "Туският проправителствен вестник Yeni Safak е съобщил във вторник, че предстоящо решение на Държавния съвет на страната може да отвори пътя за това музеи, които са били джамии по времето на Османската империя, да станат място за поклонение отново, пише електронното издание на гръцкия ежедневник  Kathimerini . \r\nСпоред турския вестник, се очаква решение на най-високия административен съд на Турция за това дали Музея Хора, бивша византийска църква в истанбулския квартал Едирнекапъ може да се използва като джамия. \r\nЕвентуално позитивно решение на съда може да отвори вратите за подобно решение за православната катефрала „Света София“. \r\n„Катимерини“ припомня, че Анкара заплаши да превърне „Света София“ отново в джамия на няколко пъти, за последно през март, когато турският президент Реджеп Таийп Ердоган намекна, че е възможно „името й да бъде променено от музей в джамия „Света София“. \r\nПредположението на турския лидер предизвика ярост в Гърция, тъй като построената през VI век катедрала в течение на много векове е седалище на Гръцката православна църква, отбелязва гръцкият ежедневник. Тя остава такава преди да бъде превърната в джамия след османското завоевание на Константинопол през 1453 година. През 1935 година светската Турска Република превръща сградата в музей, който привлича милиони турсити всяка година. \r\n*** \r\n  Президентът на Македония Стево Пендаровски ще пристигне на официално посещение в Париж на 12 ноември, където ще има среща с френския си колега Еманюел Макрон в кулоарите на Парижкия мирен форум, който ще се състои от 11 до 13 този месец във френската столица, предава скопският телевизионен канал  „Нова ТВ“ . \r\nОт кабинета на македонския държавен глава потвърждават, че среща е потвърдена официално. \r\nВ понеделник Пендаровски заяви пред медиите, че се правят усилия за организацията на такава среща на високо равнище в рамките на дипломацията в контекста на евроинтеграцията и че най-важната цел е Франция. \r\nА именно, целта е в следващия период Скопие да получи по-ясни сигнали за това, дали е възможно да промени крайно незадоволителния за него изход от последната среща на Съвета на Европа и преди всичко позицията на Франция. \r\nНа Форума се очакват лидерите на повече от 30 държави, а изказването на македонския президент е на 12 ноември. \r\n*** \r\n  Договорка между Русия и Украйна за транзита на газ е невъзможна, преди да бъдат оттеглени съдебните претенции на Киев към „Газпром“. Това заяви пред журналистите прессекретарят на Кремъл Дмитрий Песков, цитиран от  ТАСС . \r\n„Продължаването на арбитража и внасянето на каквито и да е претенции в съда прави фактически невъзможно постигането на каквито и да е договорки“, отбеляза той. \r\nПесков напомни, че по тази тема вече се е изказвал и руският лидер: „Откакто президентът Путин изложи своето отношение по този въпрос на пресконференция в Будапеща, нищо не се е променило. Позицията на Путин вече бе изказана и е добре известна“. \r\nРуският държавен глава заяви на 30 октомври в Будапеща, че Москва и Киев трябва да оттеглят взаимните си претенции по газовия спор и тогава „Газпром“ е готов да доставя газ на украинската страна по значително по-ниски цени, отколкото тя плаща сега по „измисления“ реверс. \r\n„Нафтогаз Украйна“ в новото си дело срещу „Газпром“, изпратено до Стокхолмския арбитраж миналата седмица, иска от руската държавна компания да преразгледа тарифата за транзит на газ, както и да изплати различни видове компенсации за общо 12,248 милиарда долара. \r\nКиев заведе ново дело на фона на преговорите за удължаване на договор за транзита на руски газ през Украйна, който изтича тази година. Засега страните не са постигнали споразумение. И Москва, и Киев очакват да подпишат нов договор преди края на годината, за да не се повтори ситуацията от зимата на 2008-2009 г., която бе белязана от най-сериозните прекъсвания в доставките на газ за Европа в историята. Следващият кръг от тристранните консултации между Русия, ЕС и Украйна относно транзита на газ към Европа е планиран за ноември. \r\n*** \r\n Турция проведе успешни тестови стрелби с първата изцяло домашно разработена крилата ракета с морско базиране. Това съобщиха от управлението на военната промишленост на страната, цитирани от вестник  Yeni Safak . \r\n„Атмака“ е изстреяна от военния кораб „Киналида“, четвъртият противоподводен корвет клас Ада, произведен в рамките на турската национална програма за военни кораби, заяви Исмаел Демир. \r\nПроизведена от производителя на ракети Roketsan, Атмака се очаква да влезе на въоръжение в турската армия през втората половина на 2020 година. \r\n„Атмака“ трябва да замени американската противокорабна ракета Harpoon. Според Roketsan Атмака е с високоточна, далекобойна, прецизна ударна противокорабна ракета, която може да бъде интегрирана за патрулни лодки, фрегати и корвети. \r\nПротивокорабната ракета е устойчива на атмосферни влияния и устойчива на противодействия. \r\nАтмака е управляема ракета с обсег от 200 километра, която представлява заплаха за мишени извън линията на зрението. \r\n*** \r\n  Лидерът на британската опозиционна Лейбъристка партия Джереми Корбин обвини премиерът Борис Джонсън, че иска да отвлече Брекзит, за да наложи регулации в стила на Маргарет Татчър, което в крайна сметка ще доведе до много по-суров вид капитализъм от американски тип, предава  Reuters . \r\n„Това, което Джонсън и консерваторите искат е да отвлекат Брекзит и да ни наложат Татчеризъм на стероиди“, заяви Корбин пред симпатизанти на работническото движение в Харлоу, предградие на Лондон, което гласува силно за излизане на ЕС на референдума през 2016 година. \r\n„Ако консерваторите на Джонсън победят това ще е предаване на националното здравеопазване на Тръмп“, обясни той. „Те искат да занулят стандартите и защитите. Те искат да ни вкарат в по-дерегулиран американски модел на управление на икономиката“. \r\nБританската агенция пояснява, че „Желязната лейди“ Татчър реформира радикално британското стопанство по линиите на свободния пазар, но си спечели омразата на мнозина с това, че разгроми профсъюзите и приватизира големи части от индустрията. \r\nИзказването на Корбин идва преди непредвидимите избори във Великобритания на 12 декември, на които трябва да бъде решена съдбатана Брекзит. \r\nКорбин, 70-годишна социалист, предлага сваляне на това, което описва като продажен елит, ръководен от Джонсън, който според него иска да използва Брекзит като троянски кон, за да превърне Обединеното кралство в дерегулиран рай за глобалния капитал. \r\nТой спомена Маргарет Тачър във връзка с това, че Джонсън иска да сключи търговска сделка с президента на САЩ Доналд Тръмп, която ще продаде части от Националната здравна служба на частни американски компании. \r\n*** \r\n „Газпром“ и Китай са съгласували датата на тържественото откриване на газопровода „Силата на сибир“, по който ще тръгне руски газ към Китай. Това е 2 декември, съобщи пред  ТАСС  запознат с плановете на компанията източник. \r\nДиректорът на руската държавна компания Алексей Милер по-рано заяви, че строителството на проекта върви преди графика и затова доставките в Китай по северния участък „Хейхе-Чанлин ще започнат по-рано от сроковете – на 1 декември 2019 година. Първоначалните планове бяха тръбопровода да е готов на 20 декември. \r\nПо газопровода „Силата на Сибир“ газът от източносибирските находища (Чаяндинското в Якутия и Ковиктинското в Иркутска област) ще се транспортира както до вътрешния руски пазар, така и за износ в Китай. На 21 май 2014 г. беше подписано споразумение за „източния“ маршрут (тоест „Силата на Сибир“) с китайската CNPC, експортният капацитет на газопровода е 38 милиарда кубически метра годишно. В същото време Милер съобщи, че допълнителните доставки на газ за Китай чрез газопровода „Силата на Сибир“ могат да възлизат на 5-10 милиарда кубически метра годишно. \r\nВ допълнение, през 2015 г. Газпром и CNPC подписаха споразумение за основните условия за тръбопроводни доставки на газ от находищата в Западен Сибир към Китай по „западния“ маршрут (по газопровода „Силата на Сибир – 2“), както и меморандъм за разбрителство по проект за газопровод между Далечния Изток на Русия и Китай. \r\n*** \r\n  Бившият косовски премиер Рамуш Харадинай заяви, че Сърбия постоянно се въоръжава с техника от Русия и Китай, което по неговите думи представлява директна заплаха за Прищина, предава електронното издание на белградския ежедневник  „Политика“ . \r\nХарадинай призова Белград в „Туитър“ да изостави тази „лудост“ преди да е станало късно. \r\n„Постоянното въоръжаване на Сърбия с техника от Русия и Китай (Панцир, самолети, ПВО, дронове и др.) представлява директна заплаха за Косово, крехкия мир в региона и евроатлантическата перспектива. Сърбия трябва да се откаже от тази лудост преди да е  станало късно“, написа бившият косовски премиер. \r\n*** \r\n  Пилотажната група „Руските витязи“ ще получат четири нови свръхманеврени изтребителя Су-35С в началото на ноември, съобщиха пред журналистите от компанията-производител „Сухой“, предава  ТАСС . \r\n„По време на съществуването си, „Руските витязи“ са летяли на Су-27 и Су-30. Дойде време и за нашите Су-35“, заявиха от компанията. \r\nОсновната разлика на машините на пилотажната група от строевите изтребители е фирмена разцветка в цветовете на знамето на Русия.  \r\nСу-35С (Flanker-E+, по класификацията на НАТО) е силно модернизиран свръхманеврен многоцелеви изтребител от поколение 4++, създаден с технологии от пето поколение, отбелязва руската агенция. Отличителни характеристики на Су-35С са новата система за авионика на базата на цифрова информационно-управляваща система, нов радар с пасивна фазирана решетка, двигатели с плазмена система за запалване с повишена мощност и управляем вектор на тягата. \r\n*** \r\n  Държавният глава на Турция Реджеп Тайип Ердоган може да посети Русия във връзка с откриването на газопровода „Турски поток“. Това обяви посланикът на Република Турция в Руската федерация Мехмет Самсар на среща с губернатора на Ленинградска област Александър Дрозденко, предав  TACC . \r\n„Планира се „Турски поток“ да бъде пуснат в експлоатация тази година, остава довършването на последните работи. Може би във връзка с откриването му в Русия може да бъде направено посещение на най-високо ниво“, подчерта посланикът. \r\nКъм настоящия момент няма конкретна информация за подобна визита, отбеляза турският дипломат, като същевременно подчерта, че визита може да бъде организирана на ниво държавен глава или министър. „Преговорите между нашите страни продължават“, увери Самсар.  \r\n„Турски поток\" е газопровод по дъното на Черно море до европейската част на Турция. Първото му разклонение ще бъде предназначено за доставки на природен газ за турския пазар, а втората - за страните от Южна и Югоизточна Европа. \r\n*** \r\n  Европейският съюз изрази загриженост от решението на Иран да възобнови обогатяването на уран, предава  AFP . \r\n„Ние сме обезпокоени от съобщението на президента (на Иран) Хасан Рухани за по-нататъшно намаляване на ангажиментите на Иран в рамките на СВПД\", заяви говорителят на ЕС Мая Кочиянчич пред репортери в Брюксел. \r\nСчитано от 6 ноември, Иран ще започне нова, четвърта по ред фаза на намаляване на ангажиментите си по ядреното споразумение, подписано със световните сили през лятото на 2015 г. Това обяви държавният глава на страната Хасан Роухани. „Иран ще започне четвъртия етап на намаляване на задълженията си по ядрената сделка утре\", предупреди Роухани. \r\nСъгласно думите му, Техеран ще започне да използва центрофуги в съоръжението във Фордо на 6 ноември. „Четвъртата фаза [намаляване на задълженията] ще започне с инжектирането на газ в центрофугите във Фордо\", поясни иранският президент. \r\nПрекратяването на дейността в завода в планините близо до свещения шиитски град Кум беше едно от ограниченията за ядрените дейности, които Иран прие в замяна на премахването на международните санкции. Съответното бе скрепено в договора за ядрената програма на близкоизточната република, подписан през лятото на 2015 г. Миналата година САЩ обявиха изтеглянето си от сделката, след което наложиха санкции на Иран. В отговор Техеран започна поетапно спиране на изпълнение на ангажиментите си по договора. \r\nПо-рано тази седмица бе обявено, че производството на обогатен уран в Иран е достигнало до пет килограма на ден, повече от 10 пъти над нивото отпреди два месеца, когато страната се отказа от редица ангажименти по споразумението от 2015 г. за ядрената програма на Техеран. Иран също e разработил две нови усъвършенствани центрофуги, едната от които преминава през тестове. Съответното съобщи Али Акбар Салехи, ръководителят на Иранската организация за атомна енергия. \r\n*** \r\n  Новото центристко правителство на Румъния ще предложи европейския депутат Зигфрид Муресан за свой еврокомисар в новия състав на изпълнителния орган на Общността, предава  Reuters , като се позовава на информация от член на управляващата в Букурещ Национал-либерална партия (НЛП). \r\n„Писмо до Брюксел ще бъде изпратено по-късно днес или рано в сряда“, заяви високопоставен представител на партията, запознат с процеса. Друг източник разкри пред агенцията: „Договорено е Муресан да бъде предложението на Румъния“. \r\nВ понеделник парламентът на Румъния гласува вот на доверие на правителството на Людовик Орбан. В изявление за медиите след гласуването новият министър-председател на страната заяви пред медиите, че ще проведе консултации с президента Клаус Йоханис относно номинацията на Букурещ за еврокомисар. Орбан подчерта, че ще информира Брюксел колкото е възможно по-скоро за избора на Румъния, без обаче да разкрива кои са потенциалните кандидати за поста. \r\nДо този момент новоизбраният председател на ЕК Урсула фон дер Лайен отхвърли четирима от кандидатите, предложени от Букурещ за следващия състав на органа. \r\n*** \r\n  Близо 30 години след падането на Берлинската стена, мнозинството източноевропейци се чувстват по-малко в безопасност, отколкото преди 1989 г. Те не се доверяват на управляващите ги правителства и на информацията, разпространявана от медиите. Това показва проучване на института YouGov, цитирано от британския национален ежедневник  The Guardian . В същото време, въпреки опасенията за демокрация в техните страни, гражданите на Източна Европа вярват в силата на гражданското общество. \r\nПо-специално, от 51% до 61% от анкетираните в България, Чешката република, Германия, Унгария, Полша, Румъния и Словакия смятат, че демокрацията в техните страни е застрашена. Освен това по-голямата част от респондентите са притеснени за свободата на словото, върховенството на закона и свободата на събранията в техните страни. \r\nДве трети от анкетираните в България, повече от половината в Унгария и Румъния, както и една трета от анкетираните в Полша не вярват в честността и прозрачността на изборите, които се провеждат в страните им.  \r\nПо-малко от една четвърт от анкетираните над 40 години заявяват, че според тях живеят в ситуация, която е по-малко сигурна спрямо периода преди 1989 г. Нещо повече, мнозинството в България, Румъния и Унгария, както и малко по-малко от половината от анкетираните в Словакия, Полша, Германия и Чешката република, са на мнение, че за хората става по-трудно да живеят живота, който биха искали да имат, независимо от техния произход, етническа принадлежност или сексуалност ориентация. \r\nНо въпреки това по-голямата част от гражданите в страните, в които е проведено проучването, признават, че вярват в силата на гражданското общество.  \r\nСпоред авторите на проучването, заедно с „дълбоката криза на доверието“, резултатите показват „силен дух на несъгласие и готовност за предизвикване на властите“. Това е особено вярно за „поколението Z“, т.е. хората между 23 г. и 37 г.  \r\n„Те са достигнали пълнолетие в ерата след рецесията и имат забележителна способност за ефективно мобилизиране и ориентация в информационната среда. Те са самоуверени, чувстват, че могат да повлияят за мащабни промени и демонстрират широко признание за социална справедливост“, отбелязват авторите на проучването. В същото време авторите определят за основен „двигател на положителната промяна “ младите жени, които са способни на състрадание и са по-толерантни от мъжете, пише The Guardian.", "date": "2019.11.05", "title": "Преглед на международните новини до 18:00 часа (Агенция \"Фокус\")"}
{"url": "http://www.focus-news.net/news/2019/11/05/2716687/ministar-angelkova-provede-rabotna-sreshta-v-london-s-predsedatelya-na-borda-na-direktorite-na-sauditskata-komisiya-po-turizam-i-natsionalno-nasledstvo-ahmed-al-hatiib.html", "text": "Министърът на туризма Николина Ангелкова проведе работна среща в Лондон с председателя на борда на директорите на Саудитската комисия по туризъм и национално наследство Ахмед Ал-Хатииб в рамките на туристическото изложение World Travel Market (WTM), което се провежда за 40-и път в британската столица. Това съобщиха от пресцентъра на  Министерство на туризма . \r\nКралство Саудитска Арабия е изключително важен партньор за България и се стремим да развиваме добри отношения в области, които са от стратегическо значение за нашите страни, поясни министър Ангелкова. Тя благодари за топлото посрещане по време на миналогодишното ѝ посещение в столицата Рияд и добави, че България предлага както много добри условия за туризъм, така и за инвестиции.  \r\nВажно е да продължим да реализираме ангажиментите, поети в рамките на Меморандума за разбирателство за сътрудничество в областта на туризма между Саудитската комисия по туризъм и национално наследство на Кралство Саудитска Арабия и Министерството на туризма, бе категорична министър Ангелкова. В тази връзка тя отправи покана към г-н Ал-Хатииб за участие във втория международен инвестиционен форум, който ще се организира през 2020 година у нас, обсъдено бе и предложение за провеждане на двустранен бизнес форум. Министър Ангелкова заяви, че подобряването на въздушните връзки между България и Саудитска Арабия биха допринесли за увеличаване на потока от туристи, което е от изключително значение за двете държави. \r\nПо време на най-голямата в света туристическа борса за професионалисти министър Ангелкова разговаря и с президента на Полската туристическа организация Роберт Анджейчик. Полша е важен и желан партньор за България и е необходимо да засилим двустранните си отношения, за да могат повече полски граждани да разпознаят България като целогодишна дестинация и обратно, заяви министър Ангелкова. Тя добави, че страната ни е място не само за морски и зимен туризъм, но и за културно-исторически, балнео- и СПА и е важно посетителите от Полша да опознаят природното и културното ни богатство. \r\nПрез миналата година страната ни е посрещнала над 425 хил. полски туристи, което е увеличение със 7,9% спрямо 2017 г., а българските граждани, разгледали Полша, са близо 74 хил. – увеличение с 10,5 на сто. През 2019 г. от януари до септември броят на туристическите посещения от Полша възлиза на над 391 хил.  \r\nБългарският министър заяви пред г-н Анджейчик, че се планира официално посещение в Полша в началото на следващата година, на което да бъдат обсъдени конкретни предложения за задълбочаване на сътрудничеството между двете държави и националните туристически асоциации.  \r\nМинистър Ангелкова се включи и в срещата на високо ниво, организирана от Световната организация по туризъм към ООН „Технология за развитие на селските райони“ като част от програмата на World Travel Market (WTM) в Лондон. Акцент на форума бяха политиките в туризма и селското стопанство, които дават възможност на общностите да се развиват чрез иновации.  \r\nТуризмът като двигател на регионите подпомага развитието им не само чрез директни приходи, но и чрез нови, модерни  инвестиционни проекти, довеждащи до устойчивост на местното производство, е позицията на министър Ангелкова. Използвайки туристическия си потенциал и чрез утвърждаването на страната като целогодишна дестинация, се създават условия за икономически растеж и на местните общности. Видяхме конкретни резултати от тези инициативи. Днес сме горди да кажем, че региони като Долината на тракийските царе, Розовата долина, Старият Несебър – обект на ЮНЕСКО, са много добре познати брандове и на международно ниво.", "date": "2019.11.05", "title": "Министър Ангелкова проведе работна среща в Лондон с председателя на борда на директорите на Саудитската комисия по туризъм и национално наследство Ахмед Ал-Хатииб"}
{"url": "http://www.focus-news.net/news/2019/11/05/2716684/nov-sluchay-na-afrikanska-chuma-po-svinete-e-registriran-v-oblast-lovech.html", "text": "Нов случай на африканска чума по свинете е регистриран в област Ловеч. Това потвърдиха за  Агенция „Фокус“  от Областната епизоотична комисия в Ловеч. Случаят е от землището на село Брежаново.  \r\n \r\nОчаквайте подробности!", "date": "2019.11.05", "title": "Нов случай на африканска чума по свинете е регистриран в област Ловеч"}
{"url": "http://www.focus-news.net/news/2019/11/05/2716688/sport-slaviya-i-lokomotiv-plovdiv-zavarshiha-naravno-11.html", "text": "Футбол: Отборите на Славия и Локомотив Пловдив завършиха наравно 1:1 в мач от 15-ия кръг на  efbet Лигата . Гостите откриха резултата с гол от дузпа на Димитър Илиев в 73-ата минута, а домакините от Славия изравниха също от дузпа чрез Галин Иванов в 82-ата минута. След равенството Локомотив Пловдив заема второто място с 33 точки, пред Левски, който има 32 и мач по-малко, а Славия са пети с 23 точки. \r\nПо-рано Ботев Враца и Витоша завършиха наравно 1:1 \r\nИграе се мачът Черно море – ЦСКА, като на полувремето резултатът е 0:0.", "date": "2019.11.05", "title": "Спорт: Славия и Локомотив Пловдив завършиха наравно 1:1"}
{"url": "http://www.focus-news.net/news/2019/11/05/2716689/oblastniyat-upravitel-na-pernik-irena-sokolova-otkri-parvoto-zasedanie-na-novoizbraniya-obshtinski-savet-v-obshtina-zemen.html", "text": "Областният управител Ирена Соколова откри първото заседание на новоизбрания Общински съвет в община Земен за мандат 2019 – 2023 година. Това съобщиха от пресцентъра на  Областна администрация - Перник . \r\nВ качеството си на представител на държавната власт, по смисъла на Закона за местното самоуправление и местната власт (чл. 31, ал. 1) губернаторът прочете традиционната клетва за спазване Конституцията и законите на Република България, която новоизбрания кмет и съветници повториха. Подписани от тях бяха и изискуемите по закон клетвени листа, а удостоверения за встъпването им в длъжност им връчи председателят на Общинската избирателна комисия Светлана Петкова.  \r\nЕдинадесет местни парламентаристи положиха клетва по време на тържествената сесия. Закле се и кметът Димитър Сотиров /кандидат на ПП ГЕРБ – СДС – НФСБ – Обединени земеделци/, който застава за шести път начело на кметския пост. Той спечели доверието на избирателите още на първия тур на Местните избори с резултат от 63,14% (1014 действителни бюлетини). \r\nТържествената сесия започна с прозвучаването на националния химн и бе ръководена от най-възрастния общински съветник - Мика Велинова на 63 години. \r\nПо време на първото си заседание, с провеждане на процедура по тайно гласуване, ОбС – Земен избра и новия си председател. Това е Стефан Маринов, за когото в изборната урна имаше пуснати 8 бюлетини „за“ и 3 бр. за друг кандидат.  \r\nКметът и представителите на минипарламанта бяха официално поздравени от Ирена Соколова. Тя изрази очакванията си, че и в следващите четири години, по волята и гласуваното доверие на гражданите, общината ще продължи да затвърждава позициите и резултатите си по реализирането на значими инициативи в сферата на социалните и младежки дейности, образованието, инфраструктурата, културата и спорта: \r\n„Убедена съм, че с управлението на Димитър Сотиров начело на община Земен, ще бъдат вложени максимално усилия в името на всички земенчани, на тяхното добро и персепктивно бъдеще. Знам, че в този град и населените му места има приемственост между поколенията и се подкрепя инициативността на будното гражданско общество”, заяви още тя. \r\nСледващото заседание за конституирането на нов общински съвет, насрочено от областния управител, ще се състои утре от 11.00 часа в Малкия салон на НЧ \"Просвещение-1870\" в Брезник.", "date": "2019.11.05", "title": "Областният управител на Перник Ирена Соколова откри първото заседание на новоизбрания Общински съвет в община Земен"}
{"url": "http://www.focus-news.net/news/2019/11/05/2716691/predstoyashti-mezhdunarodni-sabitiya-za-6-oktomvri-agentsiya-fokus.html", "text": "*** \r\n  Среща на Сергей Лавров с гръцкия външен министър Никос Дендиас \r\n \r\n*** \r\n  Начало на посещението на държавния секретар на САЩ в Германия \r\n \r\n*** \r\n  Среща на Еманюел Макрон с Си Дзинпин \r\n \r\n*** \r\n  Разпускане на парламента и начало на предизборната кампания във Великобритания \r\n \r\n*** \r\n  Пресконференция на ЕЦБ \r\n \r\n*** \r\n  Начало на предизборната кампания на Брекзит партията с участието на лидера й Найджъл Фарадж \r\n \r\n*** \r\n  Връчване на медал на генералния секретар на НАТО Йенс Столтенберг", "date": "2019.11.05", "title": "Предстоящи международни събития за 6 октомври  (Агенция \"Фокус\")"}
{"url": "http://www.focus-news.net/news/2019/11/05/2716690/vitseprezidentat-iliyana-yotova-otkri-izlozhbata-do-portite-na-knyazheskiya-dvor-sakrovishta-ot-veliki-preslav.html", "text": "Вицепрезидентът Илияна Йотова откри изложбата „До портите на княжеския двор. Съкровища от Велики Преслав“, предаде репортер на  Агенция „Фокус“ . Изложбата е посветена на 150-годишнината от основаването на Българската академия на науките. Тя беше открита в Националния археологически институт с музей при БАН и представя съкровища от Велики Преслав. Организатори са Националният археологически институт с музей при БАН в партньорство с Археологическия музей „Велики Преслав“ и Националния исторически музей. \r\nНа церемонията по откриване на изложбата вицепрезидентът посочи, че Велики Преслав е спасил делото на Светите братя Кирил и Методий и начертал един от пътищата на европейската цивилизация. „Преславската книжовна школа създаде облика на велик народ, който разпръсква свобода чрез познанието, далеч зад пределите на Първата българска държава“, посочи Йотова. \r\nБояна МАРКОВА", "date": "2019.11.05", "title": "Вицепрезидентът Илияна Йотова откри изложбата „До портите на княжеския двор. Съкровища от Велики Преслав“"}
{"url": "http://www.focus-news.net/news/2019/11/05/2716692/natovaren-e-trafikat-po-pat-i-1-montana-vidin-v-posoka-gkpp-dunav-most-2.html", "text": "Натоварен е трафикът по път I-1 Монтана - Видин в посока ГКПП „Дунав мост 2“. Това каза за  Радио „Фокус“ – Видин  дежурният служител в Областно пътно управление – Видин.  Пътуват предимно тежкотоварни автомобили в посока ГКПП „Дунав мост 2“. На места по път I-1 Монтана – Видин тежкотоварните автомобили пътуват в колони. Най-много автомобили се движат в участъка между Видин и Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.11.05", "title": "Натоварен е трафикът по път I-1  Монтана - Видин в посока ГКПП „Дунав мост 2“"}
{"url": "http://www.focus-news.net/news/2019/11/05/2716694/opredelena-e-infektirana-zona-ot-200-kv-km-okolo-konstatiraniya-sluchay-na-zabolyalo-ot-afrikanska-chuma-divo-prase-v-zemlishteto-na-selo-bezhanovo.html", "text": "Определена е инфектирана зона от 200 кв. км около констатирания случай на заболяло от африканска чума диво прасе в землището на село Бежаново. Това става ясно от заповед на изпълнителния директор на Българската агенция по безопасност на храните проф. д-р Паскал Желязков, публикувана на  сайта на БАБХ , по повод констатиран положителен резултат за болестта африканска чума по свинете от проба от дива свиня в землището на село Брежаново в област Ловеч. Заповедта е изпратена до директора на Изпълнителна агенция по горите за определяне на територията, попадаща в инфектираната зона, както и за предприемане мерки за ограничаване на разпространението на африканската чума по свинете на територията на област Ловеч.", "date": "2019.11.05", "title": "Определена е инфектирана зона от 200 кв. км около констатирания случай на заболяло от африканска чума диво прасе в землището на село Бежаново"}
{"url": "http://www.focus-news.net/news/2019/11/05/2716693/anadolu-agency-spored-turskiya-prezident-kyurdskite-militsii-vse-oshte-ne-sa-napusnali-severna-siriya.html", "text": "Турският президент Реджеп Тайип Ердоган заяви, че все още има терористи в планираната зона за сигурност в Северна Сирия, цитира думите му  Anadolu Agency .   \r\n\"Знаем, че все още има терористи в планираната зона за сигурност. Тези райони все още не са изчистени от терористите\", заяви Ердоган пред парламентарната група на управляващата партия на справедливостта и развитието (ПСР). \r\nЕрдоган отбеляза, че терористите извън границите на зоната за сигурност организират нападения срещу турските военни. \r\n„Няма да бъдем зрители на тази ситуация. Ще направим необходимото, както преди“, предупреди турският президент. \r\n\"Турция ще продължи борбата си, докато не бъде неутрализиран последният терорист в Турция, Сирия и Ирак\", каза Ердоган. \r\n \r\n  Юлиян Марков", "date": "2019.11.05", "title": "Anadolu Agency: Според турския президент кюрдските милиции все още не са напуснали Северна Сирия"}
{"url": "http://www.focus-news.net/news/2019/11/05/2716695/ekip-na-suhopatnite-voyski-obezvredi-boepripas-otkrit-v-zemlishteto-na-selo-brestnik-v-oblast-plovdiv.html", "text": "Екип на Сухопътните войски обезвреди боеприпас, открит в землището на с. Брестник в област Пловдив. Това съобщиха от пресцентъра на  Министерство на отбраната . \r\nВоеннослужещи от 91-ви инженерен батальон от състава на Сухопътните войски са изпълнили успешно задачата по обезвреждане на боеприпаса, открит в землището на селото. При огледа е установено, че намереният боеприпас е корозирал 122 мм артилерийски снаряд с взривател. При спазване на всички мерки за безопасност военнослужещите транспортираха артилерийския снаряд и утре той ще бъде унищожен извън населеното място.", "date": "2019.11.05", "title": "Екип на Сухопътните войски обезвреди боеприпас, открит в землището на село Брестник в област Пловдив"}
{"url": "http://www.focus-news.net/news/2019/11/05/2716696/predstoyashti-sabitiya-v-stranata-za-6-noemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание. \r\n \r\n*** \r\n \r\nОт 10.00 часа ще се проведе заседание на Министерски съвет. \r\n \r\n*** \r\n \r\nОт 08.30 часа в НДК ще се проведе пресконференция на заместник-министърът на труда и социалната политика Зорница Русинова, ръководителят на Ноу-хау център за алтернативни грижи за деца д-р Галина Маркова, изпълнителният директор на фондация „Сийдър“ Александрина Димитрова, изпълнителният директор на „Надежда и домове за децата – клон България“ Георги Симеонов, представителят на УНИЦЕФ за България д-р Джейн Муита, специалният представител на външни отношения и ресурси на SOS Детски селища Ричард Пихлер, ръководителят на фондация „Лумос“ за Европа Ирина Маланчук, генералният секретар на Eurochild Жана Хейнсуърт. \r\n \r\n*** \r\n \r\nОт 09.00 часа ще бъде официално открита Четвърта министерска среща на страните от Централна и Източна Европа и Китайската народна република за здравно развитие и сътрудничество - Формат 17 + 1 на министрите от здравеопазването. \r\n \r\n*** \r\n \r\nОт 11.30 часа в БТПП, ул. Искър 9 (Зала A), ще се проведе пресконференция на председателя Цветан Симеонов и екипът от икономически анализатори, които ще представят проучването за бизнес климата „Европейско икономическо проучване 2020”. \r\n \r\n*** \r\n \r\nОт 12.30 часа на пресконференция в Пресклуб „България“ (Национален стадион „Васил Левски“ – София) Спешъл Олимпикс България започва трета вълна от глобалната кампания „Революцията е приобщаването“. \r\n \r\n*** \r\n \r\nОт 14.30 часа, в зала „Изток“ на Народното събрание, ще се проведе на кръгла маса на тема. \"Заедно можем да победим диабета\". Във форума ще участват. д-р Даниела Дариткова, председател на Комисията по здравеопазването към 44-то Народно събрание, проф. Сена Карадениз, председател на Международната диабетна федерация за Европа, проф. Джон Нолан, директор на Европейския диабетен форум, проф. Сабина Захариева, главен координатор на Експертния съвет по ендокринология към МЗ, проф. Цветалина Танкова, началник на Клиниката по диабетология в УСБАЛЕ „Академик Иван Пенчев“, проф. Здравко Каменов, началник на Клиниката по ендокринология в УМБАЛ „Александровска“ и доц. Зорница Миткова, гл. асистент в Катедра „Организация и икономика на фармацията“ в МУ-София. \r\n \r\n*** \r\n \r\nОт 14.00 министърът на земеделието, храните и горите Десислава Танева ще открие международните специализирани изложения Месомания, Светът на млякото, Булпек, Салон на виното, Интерфуд & Дринк и #RETAIL SHOW 2019 \r\n \r\n*** \r\n \r\nОт 19.00 часа в литературен клуб „Перото”, НДК, ще бъде представена книгата. „Преходът. България 30 години по-късно“. \r\n \r\n*** \r\n \r\nОт 19.00 часа в зала ДНА ще бъде представен спектакълът „Албена“ на Йордан Йовков.  \r\n \r\n*** \r\n \r\nОт 18.30 часа в Арт Галерия „Ларго“ ще се състои откриване на изложба – живопис “Фрагменти от Рая” на софийския художник Цветан Лазаров. \r\n \r\n*** \r\n \r\nОт 17.00 ч. започва тържествената сесия по встъпване в длъжност на новоизбраните представители на местната власт в община Велико Търново ще се проведе в Музей „Възраждане и Учредително събрание“.  \r\n \r\n*** \r\n \r\nОт 11.00 часа, в Градската концертна зала на Общината ще се проведе първото заседание на Общински съвет. \r\n \r\n*** \r\n \r\nОт 18.00 часа в залата на Националния музей на образованието, ще се проведе публична среща под надслов. „Габрово срещу наркотиците“. \r\n \r\n*** \r\n \r\nОт 11.00 часа ще се проведе пъpвото зaceдaние нa нoвoизбpaният oбщинcĸи cъвeт в община Брезник.  \r\n \r\n*** \r\n \r\nОт  14.00 часа в града ще се състои пресконференция на Мила Томова за предстоящото откриване на  двуезикова школа Къща на децата „Мила Монтесори“. \r\n \r\n*** \r\n \r\nОт 17.30 часа в Художествена галерия ,,Илия Бешков\"  ще се състои Есенен салон на Плевенските художници и връчване на наградата ,,Пимен Зограф\". \r\n \r\n*** \r\n \r\nВ 09.30 часа в зала 2 на Окръжния съд ще се проведе заседание по делото срещу Ивайло Дж., обвинен че е управлявал моторно превозно средство с концентрация на алкохол в кръвта си над 1,2 на хиляда, а именно 1,48 на хиляда, и че е направил опит да даде подкуп на полицейски органи, за да не извършат действия по служба.  \r\n \r\n*** \r\n \r\nВ 09.30 часа в зала 11 на Районния съд ще се проведе заседание по делото срещу Запрянка Н.,  мл.експ.-координатор ТСУ – ОС при Община „Родопи“, обвинена, че за да набави за себе си имотна облага е въвела и поддържала в заблуждение  у 10 лица и с това им е причинила имотна вреда в общ размер на 69 000 лв.  \r\n \r\n*** \r\n \r\nВ 09.30 часа в зала 2 на Районния съд ще се проведе заседание по делото срещу Славей К., на 65г., обвинен че е извършил действия с цел да възбуди и удовлетвори полово желание без съвкупление по отношение на С.Б., на 8г. – лице ненавършило 14 - годишна възраст. \r\n \r\n*** \r\n \r\nОт 12.00 часа в Голяма конферентна зала на Висшето училище по сигурност и икономика, ще се състои представянето на документалния сборник „Държавна сигурност и опазването на държавната тайна 1944-1991“. \r\n \r\n*** \r\n \r\nОт 14.30 часа в ПГЕЕ-Пловдив ще се проведе Регионален съвет на РСО \"Подкрепа\" Пловдив с приемна на националното ръководство на синдикат \"Образование\" към КТ \"Подкрепа\" в лицето на д-р Юлиян Петров. \r\n \r\n*** \r\n \r\nОт 18.00 ч. ще бъде открита изложба на 45 икони от българските иконографски школи в Малката раннохристиянска базилика \r\n \r\n*** \r\n \r\nОт 10.30 часа Общинският съвет ще проведе първото си заседание.  \r\n \r\n*** \r\n \r\nOт 10.00 часа в залата на читалище „Пробуда“ ще проведе своята първа сесия общинския съвет и ще се закълнат новите съветници и кметът Айдън Осман. \r\n \r\n*** \r\n   \r\nОт 10.00 часа в щаба на БСП ще бъде дадена пресконференция. \r\n \r\n*** \r\n   \r\nОт 11.30 часа в Националния пресклуб на БТА в Шумен ще се състои пресконференция на инж. Валентин Маламов на тема „Закриване на политическа кампания „НИЕ сме КМЕТ“ и перспективи на „Енергоснабдяване\" ООД като 100 процента собственик на „Топлофикация -Шумен\".", "date": "2019.11.05", "title": "Предстоящи събития в страната за 6 ноември (Агенция „Фокус“)"}
{"url": "http://www.focus-news.net/news/2019/11/05/2716700/184-mln-lv-shte-badat-vlozheni-v-obnovyavaneto-i-moderniziraneto-na-tsentara-za-speshna-meditsinska-pomosht-vav-vratsa-i-negovite-filiali.html", "text": "1.84 млн. лв. ще бъдат вложени в обновяването и модернизирането на ЦСМП - Враца и неговите филиали. Това съобщиха за  Радио „Фокус“ – Видин  от Областната администрация. Министерство на здравеопазването вече откри процедурата по избор на изпълнител на строително-монтажни работи за нуждите на извънболничните структури на спешната помощ на територията на Северозападен район за планиране. В Центъра за спешна помощ във Враца ще бъде направено преустройство на съществуващата база с усвояване на допълнителни площи от съществуващи сгради. Същите дейности по реконструкция и обновяване предстоят в сградите на филиалите за спешна медицинска помощ в градовете Мездра и Бяла Слатина. Във филиала за спешна помощ в град Козлодуй ще бъде извършено преустройство на съществуващата база с промяна на функционалността на обектите и помещенията в тях. Общата стойност на модернизирането е 898 491 лева. Предвижда се строителство на нови сгради на филиалите за спешна помощ в градовете Роман, Оряхово и Криводол на обща стойност 932 438 лв. Максималният срок за изпълнение на дейностите е 8 месеца. Инвестициите по процедурата за модернизация на спешната помощ се финансира по линия на управляваната от Министерството на регионалното развитие и благоустройството Оперативна програма „Региони в растеж“ 2014-2020 г., приоритетна ос 4 „Регионална здравна инфраструктура” с общ  бюджет 163,9 млн. лв. Бенефициент е Министерството на здравеопазването. Проектът „Подкрепа за развитие на системата за спешна медицинска помощ“ обхваща цялата страна, а целта е да бъде осигурена подходяща, ефективна здравна инфраструктура. В рамките на дейностите по проекта, за област Враца е предвидено и закупуването на 12 линейки, три от които вече са доставени в ЦСМП – Враца.", "date": "2019.11.05", "title": "1.84 млн. лв. ще бъдат вложени в обновяването и модернизирането на Центъра за спешна медицинска помощ във Враца и неговите филиали"}
{"url": "http://www.focus-news.net/news/2019/11/05/2716697/vitseprezidentat-iliyana-yotova-uchenite-na-balgariya-sas-silata-na-znanieto-i-naukata-prevedoha-stranata-prez-nay-trudnite-momenti-v-dalgata-ni-istoriya.html", "text": "Учените на България със силата на знанието и науката преведоха страната през най-трудните моменти в дългата ни история. Това каза вицепрезидентът Илияна Йотова при откриването на изложбата „До портите на княжеския двор. Съкровища от Велики Преслав“ в Националния археологически институт с музей при БАН, предаде репортер на  Агенция „Фокус“ . „Скъпи приятели на днешният ден наистина заслужаваме да си припомним думите на едни от най-добрите шедьоври на българската средновековна литература „Шестоднев“ на Йоан Екзарх. Да си припомни описанието за високите стени, за кулите, за княжеския дворец и за признанието на един писател и автор, че „само този, който е видял Преслав, той може да опише красотата на този град“. Именно Преслав - град, който е за велики дела, започва дългата, старата, много сложна история на българската държава. Именно от Преслав започва Златният век в развитието и културата на България. Златен век, който е оценяван далеч, извън пределите на страната ни. Златен век, който ни даде толкова много, който утвърди славянската цивилизация. Златен век, който остави такива богатства: духовни, материални, изкуство, керамика, архитектура. Който създаде Преславската духовна школа. Един невероятен духовен център също прославян далече извън пределите на Първото българско царство, за да даде на народите много важно свободата чрез познанието“, каза още Йотова. По думите ѝ неслучайно тази изложба се открива в годината, когато Българската академия на науките празнува своята годишнина. „Защото именно българските учени спазиха тази традиция за свободата чрез познанието и възхода на един народ и преведоха страната ни повече от век и половина през толкова много трудности  и перипетии на съдбата. Тази вечер ние сме свидетели на една невероятна експозиция. Много е трудно да кажа, че това богатство, което успях да видя за няколко минути, може да се нарече една обикновена изложба. То е необикновено, защото само тези, които са отишли в днешният стар град Преслав, знаят, че там се диша  друг въздух. Там атмосфера е друга, а когато човек стъпва по земята, сякаш стъпва в едни отпечатъци на времето пълни с толкова много красота и великолепие. Цялата тази енергия на стария Преслав е тук в Националният археологически музей. Образци, наистина прекрасни експонати, които говорят за богатство и великолепие, за самочувствие на една държава, която се ражда, млада държава току-що приела християнството, но която вече е сериозната страна и която може да твори основи. Тези образци са накити. Това е архитектура, това е писменост, духовност и каменни надписи. Всичко, което ще стане достояние следващите дни на много българи и много туристи. На много хора, които от любителски интерес ще дойдат да ги видят, на професионалистите. Тази изложба се посвещава на Българската академия на науките, но нека я посветим на децата си, да ги доведем тук, за да видят всичко това, за да се гордеят, че са българи“, коментира още вицепрезидентът Илияна Йотова. \r\nБояна МАРКОВА", "date": "2019.11.05", "title": "Вицепрезидентът Илияна Йотова: Учените на България със силата на знанието и науката преведоха страната през най-трудните моменти в дългата ни история"}
{"url": "http://www.focus-news.net/news/2019/11/05/2716699/iliyan-vasilev-zaplahite-na-rusiya-kam-balgariya-zaradi-obvineniya-v-shpionazh-nikolay-malinov-sa-unizhenie-za-darzhavata-i-institutsiite.html", "text": "Заплахите на Русия към България заради обвинения в шпионаж Николай Малинов са унижение за държавата и институциите. Това каза в интервю за обзорното предаване  „Това е България“  на  Радио „Фокус“  Илиян Василев, бивш посланик на България в Русия. Коментарът му е по отношение на връчената от руския президент Владимир Путин в Кремъл награда на председателя на Националното движение „Русофили“, който всъщност е със забрана да напуска страната. Илиян Василев допълни, че сякаш руската страна предпоставя орденът да даде имунитет на Николай Малинов. „Няма никакво значение, че производството срещу Малинов има история преди датата на награждаването, той вече е награден и в този смисъл всяко действие на българската прокуратура или друга институция ще се разглежда от руската страна като действие, което накърнява нейните интереси. И това, забележете, е по отношение на български гражданин. От това по-голямо унижение не мога да си представя“, коментира бившият посланик на България в Русия. Той обясни, че едно е русофилското движение в България да се бори за добрите отношения между двата народа, но в момента, в който руската държава започне да финансира дейност, която пряко води до действия, нарушаващи националната сигурност на България, вече става въпрос за нещо друго. „Ако русофилите искат да си направят партия, която да извади България от НАТО, без да прибягва до ресурси под контрола на Кремъл, това е допустимо и легитимно действие, но ако това действие се финансира отвън и е извън политическия процес, това вече е наказуемо действие и то попада под клаузите на НПК“, подчерта Илиян Василев. Според него е интересно, че вече осем часа след изявлението на говорителя на Путин Дмитрий Песков липсва реакция на българските институции. Това, по думите на Василев, може да се дължи на факта, че българските институции не знаят как да реагират или договарят с Русия тип реакция, която да не доведе до ескалация на напрежението, или пък се снижават до отминаване на бурята. \r\nЦоня СЪБЧЕВА", "date": "2019.11.05", "title": "Илиян Василев: Заплахите на Русия към България заради обвинения в шпионаж Николай Малинов са унижение за държавата и институциите"}
{"url": "http://www.focus-news.net/news/2019/11/05/2716698/tass-dmitriy-peskov-e-predupredil-balgariya-za-vazmozhni-posledstviya-pri-eventualno-presledvane-na-nikolay-malinov.html", "text": "Говорителят на руския президент Дмитрий Песков е предупредил България за възможни последствия при евентуално преследване на председателя на Националното движение “Русофили” Николай Малинов, след като той е бил награден от президента на Русия Владимир Путин с Орден на дружбата, заедно с други чуждестранни граждани, предава  TACC \r\n\"Вярваме, че подобни жестове за признаване на заслугите на Малинов по отношение на това да допринесе за единството на руския свят, принос за развитието на приятелството и сътрудничеството между народите на нашите две страни не може и не трябва да бъде причина за преследване\", каза пред журналисти прес-секретарят на президента на Руската федерация Дмитрий Песков. Според него „това би било нелогично и би имало много пагубни последици“. Така представителят на Кремъл отговори на въпроса няма ли да влоши отношенията между Москва и София награждаването на Малинов, който е обвинен в шпионаж в България. \r\n\"Обратно, очакваме, че такива хора като него ще имат възможността да продължат да работят в посока на развитието на приятелските и дългогодишни исторически отношения между народите на нашите две страни\", подчерта Песков. \r\n \r\n  Юлиян Марков", "date": "2019.11.05", "title": "ТАСС: Дмитрий Песков е предупредил България за възможни последствия при евентуално преследване на Николай Малинов"}
{"url": "http://www.focus-news.net/news/2019/11/05/2716672/kvotata-na-balgariya-i-rumaniya-za-ulov-na-kalkan-v-cherno-more-e-uvelichena-s-32.html", "text": "През следващата година България и Румъния ще имат право да осъществяват риболов на калкан общо в размер на 150 тона (по 75 тона за всяка от тях), което е с 32% повече спрямо досегашното разрешено количество. Това съобщиха от пресцентъра на   Министерството на земеделието, храните и горите . До момента двете държави имаха разрешен улов по 57 тона. Това стана ясно по време на 43-та годишна сесия на Генералната комисия по рибарство за Средиземно море (ГКРСМ) в Атина. Предвид голямото значение на този вид риболов за сектора е постигнат сериозен успех за страната ни.  \r\nМного важно послание за бъдещото управление на калкана е подобряването на научните съвети чрез повишаване на количеството и качеството на данните от риболова. В тази връзка, ефективната работа между риболовния сектор, науката и администрацията е от ключово значение. Положителната тенденция в състоянието на запаса на калкан е стимул за всички крайбрежните държави да продължат да полагат усилия за постигане на ниво на риболов, съответстващо на максималния устойчив улов. \r\nПо време на годишната сесия бяха одобрени мерки за мониторинг, наблюдение и контрол в рибарството в зоната на компетентност на ГКРСМ, както и въвеждането на мерки за защита на уязвимите морски екосистеми и др. Обсъдени бяха и бъдещи действия за опазване, управление и контрол на ключови морски запаси в Средиземно и Черно море. \r\nРешението предстои да бъде официализирано в доклад от заключителната среща на 43-та годишна сесия.", "date": "2019.11.05", "title": "Квотата на България и Румъния за улов на калкан в Черно море е увеличена с 32%"}
{"url": "http://www.focus-news.net/news/2019/11/05/2716702/ministar-danail-kirilov-se-sreshtna-s-glavniya-prokuror-na-nyurnberg-lotar-shmit.html", "text": "Министърът на правосъдието Данаил Кирилов се срещна с главния прокурор на Главна прокуратура Нюрнберг г-н Лотар Шмит. Това съобщиха от пресцентъра на  Министерството на правосъдието . Министър Кирилов запозна госта с одобрените на 14-ата сесия на Постоянната междуправителствена комисия „България-Бавария“ предложения за сътрудничество през октомври т.г. \r\nСред тях са: обмяна на опит във връзка с рамковото решение за прилагане на принципа за взаимно признаване към съдебни решения по наказателни дела, с които се налагат наказания лишаване от свобода; подписване на Споразумение за сътрудничество между Софийски градски съд и Областен съд Мюнхен I в Свободна държава Бавария; взаимен обмен на експерти и сътрудничество в областта на обучението и подбора на персонал в системата на изпълнение на наказанията и на практики по третирането, обучението трудовата ангажираност на лишени от свобода между затворите в България и Бавария. \r\nБе акцентирано, че в страната ни е предвидено изграждането на нов учебен център за обучение на персонала в пенитенциарната система и нов затвор по Програма „Правосъдие“ на Норвежкия финансов механизъм, чиито програмен оператор е Министерството на правосъдието. В тази връзка министър Кирилов заяви, че България ще използва опита, който има Бавария при изграждането на затворни съоръжения в други страни от Балканския регион.  \r\nПо думите на г-н Лотар Шмит в последните години у нас се забелязва съществен напредък по отношение на условията в местата за лишаване на свобода.  \r\nПо отношение на международното правно сътрудничество и по-конкретно производствата по екстрадиция и трансфер на осъдени лица бе отчетено доброто сътрудничество между двете страни. \r\nБе дискутирана и добрата практика на обмен на лектори при обучението на магистрати между Националния институт по правосъдието и Министерството на правосъдието на Свободната държава Бавария.  \r\nГлавният прокурор на Нюрнберг изрази увереност, че България и Бавария могат да постигнат добри резултати в противодействието на трафика на хора в контекста на предстоящия във Варна семинар по темата утре, в който той ще вземе участие. „Радвам се, че сътрудничеството ни продължава и дава резултати“, отбеляза г-н Лотар Шмит. \r\nПо време на срещата, на която присъстваха още д-р Хелмут Палдер, бивш ръководен министерски съветник в баварското Министерство на правосъдието, Н.Пр. Кристоф Айххорн, посланик на Федерална република Германия и г-н Богдан Мирчев - представител на фондация „Ханс Зайдел“, баварската страна изрази подкрепа за предприетите и продължаващи реформи у нас в съдебната система и местата за лишаване от свобода.", "date": "2019.11.05", "title": "Министър Данаил Кирилов се срещна с главния прокурор на Нюрнберг Лотар Шмит"}
{"url": "http://www.focus-news.net/news/2019/11/05/2716703/oblastnata-epizootichna-komisiya-v-montana-prie-merki-za-namalyavane-na-populatsiyata-na-divi-praseta-v-regiona-na-redovno-zasedanie.html", "text": "Областната епизоотична комисия в Монтана прие мерки за намаляване на популацията на диви прасета в региона на редовно заседание, съобщиха за  Радио „Фокус“ – Видин  от Областната администрация. Заседанието бе ръководено от зам. областния управител на Монтана инж. Цветко Цветков. Обсъдени бяха процедурите по съгласуване, от страна на РИОСВ – Монтана и Басейнова дирекция „Дунавски район“ - Плевен, на подадените от общините терени за загробване на евтаназирани животни и странични животински продукти в населените места съгласно изискванията на Наредба №22.  Представена бе и актуална информация от ОДБХ - Монтана за епизоотичната обстановка в страната и ЕС, както и с данни от Регионалната дирекция по горите в Берковица по отношение на предприетите в ловно стопанските райони мерки за намаляване на популацията от диви свине.", "date": "2019.11.05", "title": "Областната епизоотична комисия в Монтана прие мерки за намаляване на популацията на диви прасета в региона на редовно заседание"}
{"url": "http://www.focus-news.net/news/2019/11/05/2716704/d-r-hristo-popov-naim-ban-v-istoriyata-ni-ima-mnogo-padeniya-i-vazhodi-no-vinagi-v-nachaloto-na-vseki-vazhod-sa-prosveshtenieto-i-gramotnostta-obrazovanieto-i-naukata.html", "text": "В историята на България има много падения и възходи, но винаги в началото на всеки възход са били просвещението и грамотността, образованието и науката. Това каза д-р Христо Попов, директор на Националният археологически институт с музей при БАН, при откриването на изложбата „До портите на княжеския двор. Съкровища от Велики Преслав\", предаде репортер на  Агенция „Фокус“ . „Скъпи приятели с огромно удоволствие ви приветствам днес с добре дошли към един празник на нашата наука и събитие - почит към нашата държавност към най-ярките изяви на Българският Златен век. Велики Преслав е втората българска столица на еманацията и българската култура, на духовното съзряване на Средновековна християнска България. Времената на княз Борис I, цар Симеон Велики и на Св Цар Петър са онова, което в училищната скамейка в най-ранна възраст ни кара да се чувстваме горди с българското национално наследство и с нашата идентичност. Този княжески двор, строен и разкрасяван много пъти и след това разрушаван е скрил в своите археологически пластове плановете мислите, мечтите, прекрасните и нещатните преживявания на жителите си от създаването до превръщането на град от средна величина“, посочи той. По думите му работата на поколения от археолози ни дава възможност днес да видим едни от най-великолепните елементи на изложбата. „Най-силният акцент в тази изложба за пръв път е преславското съкровище. В изложбата е включено и малко съкровище от Преслав, което съкровище е открито през 13 век. Съкровищата на Велики Преслав не се изчерпват само със златни накити и скъпоценни накити, а и с писмените паметници върху камък и глина. Неслучайно тази изложба е посветена на 150-годишнината на БАН. В историята на България има много падения и възходи, но винаги в началото на всеки един възход са били просвещението и грамотността, образованието и науката. Без тях няма как да има подем“, допълни още Попов. \r\nБояна МАРКОВА", "date": "2019.11.05", "title": "Д-р Христо Попов, НАИМ - БАН: В историята ни има много падения и възходи, но винаги в началото на всеки възход са просвещението и грамотността, образованието и науката"}
{"url": "http://www.focus-news.net/news/2019/11/05/2716708/11-sa-zabolekarite-v-oblast-veliko-tarnovo-koito-izvarshvat-protsedurata-po-silanizirane-na-detski-zabi.html", "text": "11 са зъболекарите в област Велико Търново, които извършват процедурата по силанизиране на детски зъби. Това каза в интервю за  Радио \"Фокус\" - Велико Търново  стоматологът и координатор на програмата в област Велико Търново д-р Цветосавка Тихова. За Велико Търново това са д-р Цветосавка Тихова, д-р Анелия Сиракова, д-р Андрей Попов, д-р Цветанка Бакалова, д-р Маргаритка Димова, д-р Мануела Радулова, д-р Румяна Войчева, д-р Татяна Чолакова и д-р Венцислав Илински. В Стражица по програмата работи д-р Руси Захариев, а в Елена – д-р Румяна Войнова.  \r\n„Манипулацията е съвсем безболезнена. Работи се без машина. Вдлъбнатините на дъвкателната повърхност на зъбите се запечатват с фотополимерен материал, богат на флуор, който спомага узряването на емайла. Прави се с цел да не се задържат хранителни остатъци в тези фисурки, които се разлагат и образуват кариеса. Единственото нещо, което трябва да направи родителят е да попълни декларация, че е запознат с програмата. Не се изискват здравни книжки и не се отнемат дейности, които се полагат на децата по Здравна каса“, каза д-р Тихова. Тя допълни, че е хубаво 6 месеца след процедурата родителят да заведе детето на контролен преглед. „Възможно е някъде да се е отмил част от силанта или да се е отронил. Това е възможно, тъй като все пак се работи без машина. Той се допълва безплатно и без отнемане на дейности от Здравната каса. Материалът си е свършил работата за тези 6 месеца, дори да е паднал на определена част“, поясни стоматологът. \r\nД-р Тихова отбеляза, че всяка година се прави разяснителна кампания най-вече в детските градини. „Колегите, които работят в училища правят срещи с директори и медицински лица и популяризират. По време на родителските срещи раздаваме нагледни материали. Информираме и всички пациенти, които идват при нас на лечение“, обясни специалистът. \r\nРени АТАНАСОВА", "date": "2019.11.05", "title": "11 са зъболекарите в област Велико Търново, които извършват процедурата по силанизиране на детски зъби"}
{"url": "http://www.focus-news.net/news/2019/11/05/2716705/vzglyad-zashto-amerikantsite-ne-znayat-za-voennite-prestapleniya-na-sasht.html", "text": "Защо американците не знаят за военните престъпления на САЩ, коментира руският вестни  “Взгляд“  в материал, представен без редакторска намеса. \r\nСпоред проучване на френската компания Ifop, само 26% от гражданите на САЩ са запознати с такова важно историческо събитие като бомбардировките над Югославия от силите на НАТО през 1999 г. Може да се каже, че в САЩ са предпочели да забравят за това, от което се срамуват. Но всъщност за това невежество има съвсем различни причини. \r\nВъншната политика на САЩ – това са около 600 военни бази по света и безпрецедентно огромни средства, които се харчат годишно за дипломация и „мека сила“. Въпреки това, в по-голямата си част американците имат малък интерес към външната политика, сякаш продължава периода на самоизолация и „доктрината Монро“, според която „Америка е за американците“ и целият свят около нея не заслужава много внимание. \r\nВ тази връзка не е изненадващо, че само един от всеки четирима американци си спомня бомбардировките над Югославия. В края на краищата те не засегнаха самата Америка. \r\nПрез 90-те години сатирикът Михаил Задорнов, който може да бъде наречен първият руски стендъп-комик, лансира идеята „те са глупави“, като се позовава на оскъдните представи на американците за общата ни планета. Всъщност става въпрос, разбира се, не за глупост, а за разлика в образователните системи. \r\nСъветската система изхожда от факта, че бъдещият завършил трябва да има набор от знания от различни области, да бъде ерудиран в широк смисъл. Американската система акцентира върху професионалната квалификация и знанията за организацията на живота в САЩ. \r\nГрубо казано, обикновеният гражданин на САЩ ясно знае името на своя конгресмен, размера на данъка върху домакинствата в неговия щат и набора от местни закони, но той не чете Мопасан и не изучава столицата на Алжир (да това е Алжир – „Взгляд“). Нещо повече, той често е отличен специалист в своята тясна област, а външната политика причислява към областта на общите хуманитарни знания, които са напълно безполезни в ежедневието. \r\nЗа да може събитие извън САЩ да стане част от информационния багаж на американския търговец, то трябва да бъде правилно митологизирано. И, трябва да кажа, участието на Пентагона и Държавния департамент в 15-годишния разпад на Югославия е именно тази област на мита и напълно изкуствена - създадена от човека. Може да се обобщи по следния начин: злите сърби се опитаха да убият всички съседи и да изградят своята империя на Балканите, но Вашингтон и европейските му съюзници им попречиха да направят това. \r\nВ случая специален акцент беше поставен именно върху злонамереността на сърбите и върху месианската роля на САЩ в \"мироопазващата мисия на Балканите\". \r\nТози мит е изключително силен. Той е защитен под формата на взаимната отговорност - дори и най-адекватните и професионални американски анализатори в своята балканска експертиза не са в състояние да направят крачка от него. Това може да се нарече конспирация, за която има изчерпателни причини - в югославската месомелачка се изцапаха толкова много влиятелни представители на американския политически, дипломатически и военен елит (и не с какво да е, а с кръв), така че е по-лесно да запазват своята позиция до последно  - би било по-безопасно и по-евтино. \r\nПовече от едно поколение трябва да отмине, за да може този мит да бъде ревизиран. Максимумът, на който можете да разчитате сега, е че признанието „не е записано“, че в Югославия „всичко не е било толкова просто“ и намесата на Вашингтон „не е била оправдана във всичко“, но е по-добре да го „оставите такъв, какъвто е“, защото проклятието за „барутния погреб на Европа“ никой не го е отменил и преоценката на събитията от 90-те години може да предизвика ново кръвопролитие. \r\nТрябва да се казва, че в Босна американската намеса спря „геноцида на мюсюлманите“ (това е важно; на обществеността прави впечатление, че не става въпрос за босненски народ, а за мюсюлмани като такъв, което е в съответствие с принципа на свобода на вероизповеданието което се спазва в САЩ ) и в Косово предотврати пълното унищожаване на албанците. \r\nМежду другото, албанците за американците не са далечен екзотичен народ, а майка Тереза и братята-актьори Джим и Джон Белуши. \r\nВ резултат се оказва, че има причини да се запази югославския мит и няма причина да се подлага на съмнение. Това ще доведе до репутационни разходи (което е вярно) и ще предизвика нов военен конфликт (което е недобросъвестно смело предположение). А историческата реабилитация на сърбите не интересува никого, освен самите сърби (които са малко) и геополитическите противници на САЩ като Русия (с която никой не иска да играе заедно). \r\nСъвсем друга работа е , че безразличието на американците към военните приключения на Вашингтон не е матрица. В по-голямата си част гражданите на САЩ в никакъв случай не са склонни да се примиряват с тапите в ушите, ако това им носи реални разходи. Затова огромен брой подобни митове бързо бяха изпратени на сметището: когато в американското общество се появи сила, която се интересува от „извадена истината“, тя ще бъде разкрита, а престъпниците ще бъдат посочени по име. \r\nТипичен пример е войната в Ирак. Почти всички знаят за нея в САЩ и повечето граждани недвусмислено ще посочат, че Джордж Буш е направил грешка или престъпление, което не се оправдава от свалянето на истинския диктатор - Садам Хюсеин. \r\nВ този ред пример е и поредната война и - виетнамската. Фактът, че Вашингтон по едно време всъщност призна поражение във Виетнам и се отказа от по-нататъшни опити да го задържи в зоната си на влияние, е пряка заслуга на американското гражданско общество. Относно тази война и причините за нея също бяха обгърнати с много лъжи, но истината бързо излезе наяве и в един момент протестите срещу интервенцията в Азия придобиха общонационален характер. \r\nТоест американците в никакъв случай не са безчувствени циници, изхождащи от принципа „моята родина винаги е права“. Разбира се, има твърдоглави патриоти, както и в Русия, но като цяло американското общество е способно на размисъл и е в състояние да изпитва срам за действията на своето правителство, които малцина считат за непогрешимо. \r\nНо за да започне процесът на преосъзнаване на един мит, лансиран отгоре, е необходимо важно условие - тази или онази война трябва да засегне интересите на обикновения американец. Тя трябва да го нарани и по този начин да предизвика интерес към себе си. \r\nЮгославските конфликти не се вписват в тази категория, преди всичко защото американската нация не е платила с трупове. Това прави войната на пръв поглед фалшива, трета степен, безинтересна за разлика от войните в Корея, Виетнам или Ирак. Когато конфликт в чужбина гарантира доставката на „товар 200” (тленни останки – бел. ред.) до Америка, те неизбежно ще му обърнат внимание. \r\nТова може да звучи парадоксално, но сърбите биха могли да намерят много повече симпатизанти и защитници в Америка, ако бяха успели да изпратят осезаем брой американски войници „на онзи сват“. С течение на времето тези ковчези щяха да предизвикат въпроси, да провокират разследвания и дискусии: защо тези хора умряха, наистина ли е била необходима смъртта им? Тези въпроси неизбежно ще бъдат последвани от други, например как е започнал конфликтът и какъв е реалният баланс на отговорността на неговите участници за неговото начало. В крайна сметка патриотичният мит би бил разсеян, ако не за всички, то за мнозина. \r\nВъв френския филм „Играчка“ има реплика, според която „французите се интересуват само от френски трупове“. Същото може да се каже и за американците, за които съчувствието към жертвите на другите минава през тъгата за своите. Но реалното отсъствие на американски жертви в югославските конфликти позволява на мита да живее и националната памет спокойно да игнорира военното престъпление, което е истинската история за нападението на НАТО срещу Югославия. \r\n \r\n  Юлиян Марков", "date": "2019.11.05", "title": "„Взгляд“: Защо американците не знаят за военните престъпления на САЩ"}
{"url": "http://www.focus-news.net/news/2019/11/05/2716707/sport-tsska-pobedi-cherno-more-kato-gost-s-20.html", "text": "Футбол: Отборът на ЦСКА победи Черно море като гост с 2:0 в мач от 15-ия кръг на  efbet Лига . Головете отбелязаха Кристиян Малинов в 88-ата минута и Али Соу в добавеното време. След победата ЦСКА заема четвъртото място с 28 точки, а Черно море са шести с 21. \r\nПо рано се играха още два мача от българското първенство: \r\nБотев Враца – Витоша  1:1 \r\nСлавия – Локомотив Пловдив  1:1", "date": "2019.11.05", "title": "Спорт: ЦСКА победи Черно море като гост с 2:0"}
{"url": "http://www.focus-news.net/news/2019/11/05/2716706/41-kulturni-deytsi-i-institutsii-byaha-nagradeni-s-otlichiya-ot-ministara-na-kulturata-boil-banov-obzor.html", "text": "41 културни дейци и институции бяха наградени с отличия от министъра на културата Боил Банов по случай Деня на народните будители. На отличените съвременни будители бяха връчени награда на Министерството на културата „Златен век“, почетен знак „Печат на Цар Симеон Велики“ и грамоти за принос към развитието и популяризирането на българската култура от министъра на културата Боил Банов.  \r\nМинистър Банов подчерта, че за него е голяма чест по повод Деня на народните будители да поздрави, поощри съвременните будители. „Много отличени и то в много дейности. Те самите казаха, че много нямат тази популярност, но са изключително важни за духа на нацията. Например много преводачи, много читалищни дейци, библиотекари. Те са хората, които ни водят напред. Да са живи и здрави и да са горди с това, което вършат“, допълни министърът.  \r\nОтносно здравословното състояние на Стефан Данаилов и Стоянка Мутафова, министър Боил Банов каза, че следи състоянието им непрекъснато, но освен да им пожелаем добри дни, няма какво да се коментира. „Докторите се грижат, правят всичко възможно. Дай Боже да имат още добри дни пред себе си“, заяви Боил Банов. \r\nС най-високата награда на Министерството на културата -  „Златен век“ – огърлие  и грамота за изключителен принос в развитието и популяризирането на българската култура и изкуство бяха отличени проф. Мирослав Попсавов – диригент на църковния хор при катедралния храм „Св. Неделя“, примабалерината Красимира Колдамова, проф. Дора Христова – създател и диригент на „Мистерия на българските гласове“, оперната певица Красимира Стоянова, Кирил Чирпанлиев – фолклорист и дългогодишен ръководител на ФТА „Балкан“, проф. Милчо Василев – ректор на Академията за музикално и танцово изкуство в Пловдив.  \r\nС наградата на Министерството на културата  „Златен век“ – звезда  и грамота за значим принос в развитието и популяризирането на българската култура и изкуство бяха отличени Ценко Минкин – композитор и музикант, Огнян Тодоров – директор на Регионален природонаучен музей в Пловдив,  Геновева Василева – киновед и филмов критик, доц. Петко Христов – етнограф, Институт за етнология и фолклористика с етнографски музей при БАН, проф. Любомир Стойков – културолог, изкуствовед и естет, Николай Дойнов – председател на Съюза на народните читалища, и проф. Анастас Герджиков – ректор на СУ „Св. Кл. Охридски“.  \r\n Почетен знак „Печат на цар Симеон Велики“  – сребърен за принос в развитието и популяризирането на българската култура и изкуство получиха Емил Павлов – председател на българската секция на Международния съвет на организаторите на фестивали за фолклор и традиционни изкуства /CIOFF/, Йотко Кадемов – писател, Руско Русев – ръководител на Представителния ансамбъл за народни песни и танци „Китна Тракия“ - Хасково.  \r\nС  почетен знак „Печат на цар Симеон Велики“ – златен , грамота за принос в развитието и популяризирането на българската култура и изкуство, както и във връзка с отбелязване на кръгла юбилейна годишнина бе отличена Народна библиотека „П. Р. Славейков“, В. Търново, която отбелязва своята 130-годишнина. \r\nС Грамота за принос в развитието и популяризирането на българската култура и изкуство и по повод Деня на народните будители, са отличени: Стефка Петрова – архивист; д-р Калинка Анчова – архивист; Вълчо Златилов – архивист;  Борислав Дряновски – архивист; Виктория Жекова – библиотекар при НЧ „Д. Войников 1856“ - Шумен; Мирослава Илиева Лилова – председател на НЧ „Развитие 1869“ - Дряново; Антоанета Александрова Ставрева – секретар на НЧ „Развитие 1869“ - Дряново; Иван Йорданов Иванов – хореограф; Мария Далчева – преводач;  Анжелина Пенчева – преводач;  Ася Григорова – преводач;  Мария Петкова – преводач;  Силвия Борисова – преводач; Борис Илиев Иванов – преподавател и хореограф. \r\nС  Грамота  за принос в развитието и популяризирането на българската култура и изкуство, както и във връзка с отбелязване на юбилейни годишнини бяха отличени Фолклорен танцов ансамбъл „Балкан“, София  – 65 години; Регионална библиотека „Хр. Ботев“ - Враца – 65 години; Регионална библиотека „Хр. Смирненски“ - Плевен – 65 години; Регионална библиотека „Захарий Княжески“ - Стара Загора – 65 години; Регионална библиотека „Н. Фурнаджиев“ - Пазарджик – 60 години; Регионална библиотека „Емануил Попдимитров“ - Кюстендил, 60 години; Регионална библиотека „Н. Й. Вапцаров“ - Кърджали – 60 години; Регионална библиотека „Николай Вранчев“ - Смолян – 60 години;  Регионална библиотека „Петър Стъпов“ - Търговище – 60 години.  \r\nС Грамота за принос в популяризирането на българската култура и изкуство и за развитието на двустранното сътрудничество между Република България и Черна гора, в категорията за чужди граждани, бе отличен Драган Перович – черногорски интелектуалец и енциклопедист. \r\nДейците на науката и културата от страната благодариха на Министерството за това, че тяхната дейност е забелязвана. А отличените преводачи, читалищни дейци от страната, архивисти и библиотекари благодариха и за високата оценка за тяхната дейност. Те посветиха наградите си на младите, които идват след тях и заявиха готовност да предават българските традиции на поколенията.  \r\nТеодора ПАТРОНОВА", "date": "2019.11.05", "title": "41 културни дейци и институции бяха наградени с отличия от министъра на културата Боил Банов (ОБЗОР)"}
{"url": "http://www.focus-news.net/news/2019/11/05/2716709/uvelichil-se-e-broyat-na-patnotransportnite-proizshestviya-i-na-ranenite-pri-katastrofi-litsa-v-oblast-dobrich.html", "text": "В сравнение с 2017 г. е нараснал броят както на пътнотранспортните произшествия, така и на ранените при катастрофи лица в област Добрич съответно с 2.2%  и 3.1%, докато броят на загиналите лица е намалял с 4.5%. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро - Североизток, предаде кореспондент на  Радио „Фокус” – Варна . През 2018 г. на територията на областта са регистрирани 137 тежки пътнотранспортни произшествия, при които броят на ранените е 168, а на загиналите - 21 души. Делът на пътнотранспортните произшествия, на ранените и на загиналите от общия брой за страната е съответно 2%, 2% и 3.4%. По брой на пътнотранспортните произшествия с пострадали през 2018 г. област Добрич се нарежда на 16-то място сред областите в страната. Най-голям е броят на пътнотранспортните произшествия по вина на водачите, управлявали лични и фирмени превозни средства - 128, или 93.4% от общия брой на регистрираните ПТП в областта, като осем от всеки десет водачи, причинили произшествия на пътя, са управлявали собствени моторни превозни средства.  \r\nЗагиналите водачи са 16, или 76.2% от  загиналите през 2018 г. в област Добрич. Основна част от пътнотранспортните произшествия през годината са регистрирани в границите на населените места - 56.2%, докато най-много загинали са регистрирани извън населените места - 15, или 71.4% от всички загинали на територията на областта.  \r\nПрез 2018 г. най-голям брой ранени лица при пътнотранспортни произшествия е регистриран през месец октомври - 27 души. Делът на загиналите е най-голям през месец юли - 6, или 28.6% от общия брой за годината, докато през месеците май и септември няма загинали лица в областта. \r\nПрез 2018 г. ранените при ПТП деца и младежи до 18 навършени години са общо 23, или 13.7% от всички пострадали в област Добрич. Най-голям брой пътнотранспортни произшествия са регистрирани в четвъртък и събота съответно - 32 и 22. Ранените лица са най много в четвъртък - 48, а загиналите в събота - 5. И през 2018 г. най-голям брой тежки ПТП с най-много ранени лица (58) са регистрирани в община Добрич-град - 52, или 38.0% от общия брой произшествия за областта, а най-много са загиналите лица на територията на община Добричка - 8, или 38.1% от загиналите на територията на областта.  \r\nЖулиета НИКОЛОВА", "date": "2019.11.05", "title": "Увеличил се е броят на пътнотранспортните произшествия и на ранените при катастрофи лица в област Добрич"}
{"url": "http://www.focus-news.net/news/2019/11/05/2716713/v-nachalno-uchilishte-hristo-botev-v-pleven-zapochna-proekt-na-rspbzn-pleven-i-bchk-za-podgotovka-i-obuchenie-za-reaktsiya-pri-navodneniya-i-krizi.html", "text": "В начално училище ,,Христо Ботев“ в Плевен започна съвместен проект с РСПБЗН – Плевен и БЧК, предаде кореспондент на  Радио „Фокус“ . Директорът Цветелин Горанов подчерта, че проектът е за подготовка и обучение на населението за реакция при наводнения и последващи кризи. ,,Мероприятията се провеждат съвместно с РСПБЗН – Плевен и БЧК. От началото на седмицата занятията са теоретични и преминават под формата на дискусии, а от сряда ще започне и практическата част, свързана с различни симулации“, обясни още Цветелин Горанов. \r\nВиолета КРЪСТЕВА", "date": "2019.11.05", "title": "В начално училище ,,Христо Ботев“ в Плевен започна проект на РСПБЗН – Плевен и БЧК за подготовка и обучение за реакция при наводнения и кризи"}
{"url": "http://www.focus-news.net/news/2019/11/05/2716711/aleksandrina-dimitrova-tryabva-da-se-investira-v-horata-koito-polagat-grizhi-za-detsata-i-mladezhite-v-neravnostoyno-polozhenie.html", "text": "Трябва да се инвестира в хората, които полагат грижи за децата и младежите в неравностойно положение. Това каза в интервю за обзорното предаване  „Това е България“  на  Радио „Фокус“  Александрина Димитрова, изпълнителен директор на фондация „Сийдер“. Темата ще бъде коментирана по време на започващата утре международната конференция, свързана с деинституционализацията. Фондация „Сийдер“ е един от съорганизаторите, заедно с още шест организации и Министерството на труда и социалната политика. Конференцията ще се проведе в София и ще събере около 250 експерти от сферата на деинституционализацията от страната и чужбина. „Ще има много лектори от чужбина, които ще говорят за различните елементи на този процес – както за закриването на специализираните институции и предоставянето на по-качествена грижа на децата и младежите, които излизат от там, така и по теми като превенция на раздялата между семейството и детето, т.е. как да подкрепим семейството, за да не се стига до изоставяне“, допълни Александрина Димитрова. Тя допълни, че реформата в страната е стартирала преди повече от 9 години и е натрупан вече опит. „Важно е за нас да се обърнем назад, да видим успехите и предизвикателствата пред всички нас, ангажирани в този процес. Безспорно, най-големият успех е закриването на повечето специализирани институции за деца, следващите години ще бъдат закрити и останалите. Но е важно да обсъдим,  какво правим оттук насетне, как осигуряваме истински качествена грижа за децата и младежите, излизащи от тези институции. За нас от фондацията е много важно на тази конференция да излезе посланието за нуждата от това да се инвестира в хората, които полагат грижи, които 24 часа всеки ден са с децата. Те трябва да получат достатъчно подкрепа и мотивация, за да продължат тази нелека задача и да осигурят възможно най-добрата грижа за децата и младежите в неравностойно положение“, каза още тя. Посланията ще бъдат насочени към държавата и европейските институции, допълни Александрина Димитрова. \r\nЦоня СЪБЧЕВА", "date": "2019.11.05", "title": "Александрина Димитрова: Трябва да се инвестира в хората, които полагат грижи за децата и младежите в неравностойно положение"}
{"url": "http://www.focus-news.net/news/2019/11/05/2716701/nimh-utre-vremeto-shte-ostane-dinamichno-s-po-visoki-ot-obichaynite-temperaturi.html", "text": "И през следващото денонощие времето ще остане динамично с температури, значително по-високи от обичайните. Преносът на въздушни маси ще е от юг-югозапад. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . Ще е ветровито, особено в Източна България и районите разположени северно от планините, където южният вятър ще се проявява и като фьон. Облачността над страната ще е разкъсана, предимно средна и висока. Над северозападните райони облачността ще е значителна и там след пладне ще превали слаб дъжд. Сутрешните температури ще бъдат между 7° и 12°, в източните райони и в Предбалкана – до 14°-16°. Дневните температури ще бъдат предимно между 21° и 26°. Атмосферното налягане е по-ниско от средното за ноември и още ще се понижи. \r\nНад Черноморието ще има разкъсвана средна и висока облачност. Ще духа умерен югозападен вятър. Максимални температури на въздуха: 20°-24°. Температура на морската вода е 17°-18°. Вълнението на морето ще е 3-4 бала. \r\nНад планините ще има разкъсана средна и висока облачност. Ще духа силен, по билата и бурен югозападен вятър. Максимална температура на височина 1200 метра около 18°, на 2000 метра – около 11°. \r\nИ през следващите три дни времето в страната ще бъде динамично с температури в Източна България и в районите, разположени в близост до северните склонове на планините, значително по-високи от обичайните за първата половина от ноември. В четвъртък вятърът в Западна България временно ще се обърне от запад-северозапад, на изток ще се задържи югозападен. Превалявания ще има в крайните северозападни райони, а вечерта и през нощта срещу петък - на повече места в Западна България. Дневните температури ще са в широки граници - от 13°-14° в крайните северозападни райони до 24°-25° на изток. В петък превалявания ще има главно в Рило-Родопската област, над останалата част от страната облачността ще се разкъсва до слънчево време. В събота ще има променлива облачност, само на отделни места ще превали слаб дъжд. Дневните температури ще са почти без промяна.", "date": "2019.11.05", "title": "НИМХ: Утре времето ще остане динамично с по-високи от обичайните температури"}
{"url": "http://www.focus-news.net/news/2019/11/05/2716714/kommersanta-nov-sadeben-isk-na-ukrainskiya-naftogaz-mozhe-da-osueti-tranzita-prez-ukrayna.html", "text": "Нов съдебен иск на украинския „Нафтогаз“ може да осуети транзита през Украйна, пише руският вестник  “Коммерсантъ“ \r\nРусия втвърди позицията си по преговорите за транзит на газ с Украйна. Прессекретарят на президента на Русия Дмитрий Песков нарече постигането на споразумение невъзможно, докато съдебните спорове между \"Газпром\" и \"Нафтогаз\" не бъдат разрешени. Междувременно \"Нафтогаз\" заведе поредно дело срещу \"Газпром\" за 12 млрд. долара. По този начин преговорите за продължаване на транзита през Украйна може да бъдат прекратени. \r\nОпитът на „Нафтогаз“ да реши проблемите с продължаването на транзита на газ през Украйна чрез  Стокхолмския арбитраж прави невъзможно постигането на някакви споразумения при по-нататъшни преговори, заяви говорителят на Владимир Путин Дмитрий Песков, позовавайки се на думите на президента в Будапеща. \r\nНа 30 октомври Владимир Путин след среща с унгарския премиер Виктор Орбан нарече претенциите срещу „Газпром“ абсурдни и отбеляза, че исканията и на двете страни трябва да бъдат оттеглени. \r\nГотови сме за конструктивна работа както при изпомпването на газ през Украйна, така и при доставката на газ за Украйна. Освен това със значително намаление на цените - за разлика от това, за което потребителите на руски газ получават в Украйна днес“, каза президентът. \r\nСтава дума за иска на „Нафтогаз“ Украйна срещу „Газпром“, който Киев предяви в Стокхолмския арбитраж в началото на ноември. Компанията по-специално изисква преразглеждане на транзитната тарифа от 13 март 2018 г. до края на 2019 г. и получаване на  обезщетение в размер на 11,8 милиарда долара, както и лихва и допълнителна такса от 448 милиона долара за други задължения, съобщи изпълнителният директор на \"Нафтогаз\" Юрий Витренко в социалната мрежа ““Фейсбук“. В тази сума компанията включва ускорената амортизация на газопреносната система на Украйна, поради факта, че транзитът на газ през Украйна може да бъде спрян от 2020 г. \r\nКомпанията очаква арбитражно решение през 2021 година. В същото време топ-мениджърът на „Нафтогаз“ отбелязва, че крайната претенция ще зависи от резултата от текущите преговори между Русия и Украйна. „Ако към този момент стане ясно, че Украйна запазва транзитни приходи на приблизително текущото ниво, тогава няма да можем да включим ускорените разходи за амортизация и обезценка в изчисляването на обезщетението“, пише Витренко и добави, че тогава размерът на исковете ще бъде намален до под два млрд. долара. \r\nПрез февруари 2018 г. арбитражът в Стокхолм след резултатите от арбитражните спорове между \"Нафтогаз\" и \"Газпром\" за доставката и транзита на газ нареди на руската компания да плати на украинската 2,56 млрд. долара. „Газпром“ обжалва това решение. Очаква се решение в края на ноември. \r\n \r\n  Юлиян Марков", "date": "2019.11.05", "title": "„Коммерсантъ“ : Нов съдебен иск на украинския „Нафтогаз“ може да осуети транзита през Украйна"}
{"url": "http://www.focus-news.net/news/2019/11/05/2716710/konstantin-kosachov-do-palnoto-prekratyavane-na-spazvaneto-na-yadrenata-sdelka-ot-iran-ostavat-nyakolko-krachki.html", "text": "Председателят на Комисията по външни работи на Съвета на федерацията на Русия Константин Косачов смята, че Техеран може напълно да прекрати спазването на задълженията си по  Съвместния всеобхватен план за действие (СВПД)по иранската ядрена програма в началото на следващата година, цитира думите му  TACC . \r\n\"Разбира се, последните новини от Техеран за преминаването към нов етап на оттеглянето от ядрената сделка не могат да бъдат обнадеждаващи, точно обратното. Защото до пълното прекратяване на иранските задължения по СВПД има само още няколко стъпки и това злощастно събитие може да се случи още в началото на следващата година \", написа Косачов на страницата си в социалната мрежа „Фейсбук“ във вторник, коментирайки поредното намаляване от страна на Техеран на задълженията си по СВПД. \r\nВ същото време сенаторът подчерта, че Техеран от самото начало не си е поставил задачата задължително да премине към обогатяване на уран до ниво за производство на ядрено оръжие като приоритет. \"Дори сега властите на Ислямската република подчертават, че ситуацията е обратима. И първостепенно е споразумението, а не оръжието\", заяви Косачов. \r\nОсвен това, както смята той, Иран „доста ясно свърза последователността на своите стъпки с действията (или по-скоро бездействието) на европейците“. \"Не ви харесва? Всичко е във вашите ръце!\". Иран не беше първият, който излезе от сделката и по принцип има право да очаква, че другата страна ще направи първата стъпка “, каза Косачов. \r\nСпоред него реакцията на европейските страни на случващото се подсказва, че Европа се страхува повече от американските санкции, отколкото от появата в Иран на мощни оръжия за масово унищожение. \"И това означава, че никой всъщност не вижда такава сериозна заплаха в Техеран, въпреки че ни уверяват в обратното от десетилетия. Когато по-специално попитахме от кого ще защитава американската противоракетна отбрана в Европа, се оказа, че сме били излъгани от самото начало. Не е изненада, но е неприятно. Затова и припомняме случая\", завърши Косачов. \r\n \r\n  Юлиян Марков", "date": "2019.11.05", "title": "Константин Косачов: До пълното прекратяване на спазването на ядрената сделка от Иран остават няколко крачки"}
{"url": "http://www.focus-news.net/news/2019/11/05/2716715/rumen-petkov-predsedatel-na-pp-abv-vladimir-putin-sbarka-s-nagrazhdavaneto-na-obvineniya-v-shpionazh-nikolay-malinov.html", "text": "Руският президент Владимир Путин сбърка с награждаването на обвинения в шпионаж Николай Малинов. Това каза в интервю за обзорното предаване  „Това е България“  на  Радио „Фокус“  Румен Петков,  председател на ПП АБВ. „Награждаването на Николай Малинов е гротеска, голяма грешка на руския държавен глава“, коментира Румен Петков. Той изрази недоумение как българин, обвинен в шпионаж, е напуснал страната. „Дали държавата му е поела разходите е друг въпрос, но да го прати в бърлогата на врага да докладва лично и да получи задачи е гротеска, толкова сме жалки в очите на руснаците, а и на американците“, обясни Румен Петков. Според него мотивът за награждаването на Николай Малинов остава неясен, тъй като думите му, че преди пет години русофилите в България са били 8%, а сега са 80%, са лъжа. „И това да го изговори в присъствието на руския президент и никой да не реагира е жалко, жалко за Русия, но пък ние се опозорихме като пратихме в устата на вълка човек, обвинен в шпионаж, ние буквално го командировахме в Русия, за да го потупат по рамото. Защо Русия се излага е нейна работа, но защо ние се опозоряваме е наша работа и тук трябва да има радикални действия“, каза още Румен Петков. Според него разследванията срещу председателя на Националното движение “Русофили” Николай Малинов трябва да имат икономически аспект, а не политически.  \r\nЦоня СЪБЧЕВА", "date": "2019.11.05", "title": "Румен Петков,  председател на ПП АБВ: Владимир Путин сбърка с награждаването на обвинения в шпионаж Николай Малинов"}
{"url": "http://www.focus-news.net/news/2019/11/05/2716685/ria-novosti-yaponski-arheolozi-otkriha-katakombi-s-mumii-v-egipet.html", "text": "Съвместна египетско-японска археологическа мисия, извършваща разкопки в северната част на древния египетски некропол в Сакара, близо до Кайро, откри уникална гробница-катакомба с мумии, датираща от римския период от I-II в., съобщиха от египетското Министерство на древните паметници, цитирани от  РИА Новости . \r\nАдминистрацията на археологическия комплекс обясни, че откритието е направено в тази част на Сакара, която никога досега не е била изследвана. \r\n\"Катакомбите са изградени от глинена тухлена конструкция с вътрешно стълбище, спускащо се в помещенията, издълбани във варовиковата скала\", заяви японският археолог Нузумо Каваи пред репортери. Според него в нишата на гробницата учените са открили каменно пано с издълбани древноегипетски богове и надписи на гръцки, няколко статуи и мумии. \r\nСпоред представители на министерството гробницата е първото погребение от римския период, открито в Сакара. \r\n В археологическия комплекс Сакара в близост до египетската столица има древен некропол, чието първо погребение датира от І династия на фараоните (XXXI - XXIX в. Пр. Н. Е.). Един от най-известните паметници на Сакара е стъпаловидната пирамида на Джосер. \r\n \r\n  Юлиян Марков", "date": "2019.11.05", "title": "РИА Новости: Японски археолози откриха катакомби с мумии в Египет"}
{"url": "http://www.focus-news.net/news/2019/11/05/2716719/v-obnoveni-zanimalni-uchat-chast-ot-detsata-na-detska-gradina-chipolino-v-svishtov.html", "text": "Частичен ремонт на част от занималните беше извършен в детска градина „Чиполино“ в Свищов. С изцяло ново оборудване са и две от спалните в яслените групи. Това каза за  Радио „Фокус“ – Велико Търново  директорът на учебното заведение Боряна Цонова. Тя допълни, че са купени и нови шкафове за всички групи, а в някои от стаите е подновена и подовата настилка. „Това лято наблегнахме на ремонтите вътре в сградата, за разлика от миналата година, когато обновихме целия двор. За следващата година имаме уверението на Общината, че  ще направим ремонт на санитарните възли. Подобни дейности планирахме още за това лято, но се оказа, че те са изключително скъпи и ще се наложи да изчакаме“, посочи Цонова.  \r\nПаралелно с подобряването на материалната база персонала на градината работи активно и за развитието на децата като участва в различни проекти – за здравословен начин на живот, за безопасност на пътя, както и в образователни инициативи, които възпитават децата.  \r\nЛуиза ТРАНЧЕВА", "date": "2019.11.05", "title": "В обновени занимални учат част от децата на детска градина „Чиполино“ в Свищов"}
{"url": "http://www.focus-news.net/news/2019/11/05/2716717/pozhar-gorya-v-obshtinsko-obshtezhitie-za-sotsialno-slabi-v-dimitrovgrad-obzor.html", "text": "Пожар горя на първи етаж на общинско общежитие за социално слаби в Димитровград. Сигналът към 112 е подаден около 4.48 часа тази сутрин. 23-ма души са евакуирани, а трима са леко пострадали. Те са закарани за преглед в болница и след това са били освободени за домашно лечение. Пожарът беше потушен малко след 11.00 часа. По първоначална информация, след оглед на мястото от пожарникари, причина за инцидента е неизправен електрически уред. Касае се за неумишлен палеж. \r\nКметът на Община Димитровград Иво Димов обясни, че се предполага, че пожарът е предизвикан от непредпазливост на един от обитателите в общежитието. По думите му охраната е успяла да изведе всички от общежитието. Димов добави, че двама са обгазени и една жена е с леки изгаряния. Той допълни, че е изгоряла част от покрива на общежитието, както и няколко стаи. По думите му от 6 ноември започва ремонт на общежитието, като Общината ще предприеме необходимите действия да възстанови сградата. „Надявам се в рамките на месец да отстраним всички поражения. Хората са настанени в източното крило и няма опасност някой от тях да остане на улицата“, обясни Димов. По думите му сградата е на над 40 години и в нея няма пожароизвестителна инсталация. Според кмета на Димитровград в нея са били настанени 23-ма социално слаби.", "date": "2019.11.05", "title": "Пожар горя в общинско общежитие за социално слаби в Димитровград (ОБЗОР)"}
{"url": "http://www.focus-news.net/news/2019/11/05/2716716/vav-varna-zapochnaha-bezplatni-pregledi-za-hora-stradashti-ot-parkinsonova-bolest.html", "text": "В града се провеждат безплатни прегледи за хора, страдащи от паркинсонова болест, предаде репортер на  Радио „Фокус“ – Варна . Хората с установена паркинсонова болест имат възможност за безплатни прегледи при изтъкнати невролози до края на месеца. Във Варна ще преглежда проф. д-р Ара Капрелян в Първа неврология на УМБАЛ „Св. Марина“. Записването е на телефон: 052 978 324. Безплатните прегледи ще продължат до 15 ноември 2019 г., всеки делничен ден от 13.30 до 15.30 часа. \r\nИнициативата е насочена предимно към пациентите, които от години са на терапия, но чувстват, че тя все по-малко им помага. Паркинсоновата болест е прогресивно заболяване и с времето навлиза в късната си фаза, когато ефектът на обичайното лечение с прием на медикаменти през устата започва да намалява. И в тези случаи съвременната медицина предлага възможности за добър контрол на заболяването.  \r\nДесислава ВАСИЛЕВА", "date": "2019.11.05", "title": "Във Варна започнаха безплатни прегледи за хора, страдащи от паркинсонова болест"}
{"url": "http://www.focus-news.net/news/2019/11/05/2716721/tass-premierite-na-rusiya-i-belarus-shte-obsadyat-na-19-noemvri-patna-karta-za-integratsiya-na-dvete-strani.html", "text": "Премиерите на Русия и Беларус Дмитрий Медведев и Сергей Румас ще обсъдят на 19 ноември в Москва пътни карти за по-нататъшна интеграция между двете страни, предава  TACC . \r\n\"Срещата на Съвета на министрите на Съюзната държава Русия и Беларус ще се проведе на 19 ноември в Москва. Сред нейните теми са пътните карти за по-нататъшно насърчаване на интеграцията\", заяви за ТАСС говорителят на руското правителство Олег Осипов. \r\nПо-рано премиерът на Беларус Сергей Румас заяви пред ТАСС, че на 19 ноември, след планирана среща на Министерския съвет на Съюзната държава, двамата премиери ще обсъдят въпроси от пътната карта с участието на онези министри, чиито ведомства все още не са договорили своите позиции. Според Румас проектите на пътните карти за задълбочаване на интеграцията на двете страни ще бъдат представени на президентите до 1 декември. \r\nПрез декември 2018 г. президентите на Руската федерация и Беларус Владимир Путин и Александър Лукашенко решиха да създадат междуправителствена работна група за развитието на интеграцията. Премиерът на Беларус обясни по-рано, че в актуализираната програма за действия за развитието на Съюзната държава, преди всичко, ще бъдат предписани пътни карти за икономическите сектори. Смята се, че ще бъдат подготвени 31 такива пътни карти. \r\n \r\n  Юлиян Марков", "date": "2019.11.05", "title": "ТАСС: Премиерите на Русия и Беларус ще обсъдят на 19 ноември пътна карта за интеграция на двете страни"}
{"url": "http://www.focus-news.net/news/2019/11/05/2716724/s-oshte-pet-zhalbi-e-osporen-izborat-na-obshtinski-savet-petrich.html", "text": "С още пет жалби е оспорен изборът на Общински съвет - Петрич. Това съобщиха от пресцентъра на  Административен съд - Благоевград . Жалба срещу решение № 177-МИ от 28.10.2019 г. на ОИК - Петрич за обявяване на избрани за общински съветници постъпи в Административен съд от кандидат за общински съветник от ПП ССД. Жалбоподателят оспорва решението с твърдение, че много от бюлетините подадени за листата на ПП ССД са обявени и отчетени като недействителни и счита обявеният краен резултат е недействителен поради неправилна преценка на действителните и недействителните бюлетини за листата. Иска проверка на изборните книжа и повторно преброяване на бюлетините от дванадесет секционни комисии. \r\nРешението е оспорено в Административен съд – Благоевград и от кандидат за общински съветник от ПП ВМРО. В жалбата е посочено, че решението на ОИК съдържа неверни данни от протоколите на всичките 96 СИК на територията на община Петрич, с доводи за незаконосъобразна преценка на действителните и недействителните бюлетини за всяка една от кандидатските листи.  \r\nЖалба против решение № 177-МИ на ОИК - Петрич депозира и ПП НФСБ. В жалбата се посочва, че изборният резултат не е последица от действително подадените гласове се настоява за обявяване на изборния резултат за недействителен поради множество нарушения или отчитайки допуснатите грешки в пресмятането и броенето на действителните гласове за листата на ПП НФСБ. \r\nКандидат за общински съветник от ПП СДС оспорва решението с довода, че резултатите, отразени в протоколите на секционните комисии не отговарят на действително получените гласове за ПП СДС. Жалбоподателят оспорва и съдържанието на протоколите на конкретни секционни комисии. \r\nЖалба е депозирана и от кандидат за общински съветник от ПП Българска нова демокрация. Той оспорва изборния резултат и разпределението на мандатите по лица от листата на ПП Българска нова демокрация. Жалбоподателят твърди, че атакуваното решение не отразява действителния вот на избирателя в частта му по отношение на разпределение на мандатите по партии и коалиции, в частност този на ПП Българска нова демокрация, както и лична преференция на жалбоподателя.", "date": "2019.11.05", "title": "С още пет жалби е оспорен изборът на Общински съвет - Петрич"}
{"url": "http://www.focus-news.net/news/2019/11/05/2716686/bchk-sazdava-uslugata-teleasistentsiya-obzor.html", "text": "Използването на съвременните информационни и комуникационни технологии в сферата на здравеопазването и социалните услуги за възрастни хора бяха представени по време на конференция „Иновативни решения в грижите за възрастни хора”. На конференцията в централата на Български червен кръст беше представен и опитът на Норвегия и възможностите за въвеждане на услугите телеасистенция/телекеър в България.  \r\n Председателят на Български червен кръст акад. Христо Григоров  каза по време на конференцията, че темата, която се дискутира, е изключително важна, имайки предвид застаряващото население, не само в България, но и в Европа. По думите му създаването на телеасистенция е изключително важно, защото ние сме длъжни на възрастните хора, които са ни отгледали, които са ни обучили и които са ни дали възможността да се реализираме. Акад. Григоров допълни, че тази програма вкарва съвсем нови неща, които ще ни дадат възможност да бъдем много по-ефективни и по-близки на проблемите на тези хора, които имат нужда от нашата протегната ръка \r\n Зам.-генералният директор на БЧК и ръководител на проекта д-р Надежда Тодоровска  каза по време на конференцията, че проектът „Иновативни модели за грижи в общността за хора с хронични заболявания и трайни увреждания“ е започнал в края на месец май и ще продължи до 2023 г. Тя коментира, че в България има трайна тенденция на застаряване на населението и нарастваща потребност от здравни грижи и социални услуги. По думите ѝ се наблюдава тенденция в увеличаване на хроничните незаразни болести, които причиняват смърт и намалена работоспособност. Според д-р Тодоровска в България има изключително добре разработена система от болнични заведения, които „гълтат“ около 66% от бюджета за здравеопазване, което води до повишаване на разходите в болничната сфера. Тодоровска заяви, че страната ни има намаляване на броя на хората, които могат да бъдат заети като болногледачи и медицински сестри. Според нея това е резултат на ниска раждаемост и миграция, това за доста сериозни предизвикателства относно кадровото обезпечаване на всякаква услуга в тази сфера. Тя добави още, че България има най-висок дял от публичните разходи за здравеопазване в сегмента за възрастни хора. По думите и трябва да има редизайн на здравната система, да има повече преход в извънболнични лабораторни грижи, трябва по нов подход да получаване кадрите, да има реформиране и системата за финансиране, защото без пари не може да се случат много неща. Тодоровска уточни, че точният бюджет на проекта е над 3 млн. лв. По думите ѝ целта на проекта е създаването на иновативен модел на дистанционен мониторинг на хронични заболявания посредством използването на съвременните информационни и комуникационни технологии. Тя посочи, че целевата група заложена в основата на проекта са хора над 50 години, с хронични заболявания и трайни увреждания. Зам.-генералният директор на БЧК обясни, че мястото на осъществяване на проекта е Северозападният регион, който е най-бедният не само в България, но и в целия Европейски съюз. Д-р Тодоровска каза още тези центрове ще бъдат направени във Враца, Оряхово, Криводол, Бяла Слатина, Монтана, Видин и Белоградчик. Както и извън тези основни населени места, в техните прилежащи села. Ръководителят на проекта допълни още, че основните задачи на проекта са свързани с изграждане на пилота система за създаване на иновативните услуги, използвайки опита на Норвегия. „Сред ангажиментите на проекта са ангажиране на мултидисциплинарни екипи от специалисти в областите на здравните грижи, социалните услуги, обучени за нуждите на домашните грижи. Създаване на платформа за доставяне на различни социални услуги за други заинтересовани страни за съвместна работа в посвещаването на тези качествени и устойчиви здравно социални услуги. Изработване на предложения за нормативни изменения с цел приложения на услугата телеасистенция в широка основа за бъдещето\", посочи д-р Тодоровска.  \r\n Грете Одегард, първи секретар в Посолството на Норвегия за Румъния и България , коментира по време на конференцията, че много инициативи са предвидени за следващите няколко години, които ще поставят фокус върху развитието на програмата в България и Норвегия. По думите и работата на институциите ще отвори възможности за развитието на проекта в бъдеще и за затваряне на разминаванията в проекта. Тя уточни, че основно се набляга на усъвършенстване на работата с възрастни хора, които не участват активно в обществото и тези, които страдат от хронични заболявания, имат трайни увреждания и трябва да разчитат на активна подкрепа. Според Одегард основната цел е създаване на силни партньорства, които да бъдат от полза за възрастните хора.  \r\nВиолета СИМЕОНОВА", "date": "2019.11.05", "title": "БЧК създава услугата телеасистенция (ОБЗОР)"}
{"url": "http://www.focus-news.net/news/2019/11/05/2716712/premierat-boyko-borisov-i-evropeyski-lideri-prieha-deklaratsiya-v-praga-v-podkrepa-na-kohezionnata-politika-obzor.html", "text": "Премиерът Бойко Борисов и европейски лидери приеха декларация в Прага в подкрепа на Кохезионната политика. В Срещата на високо равнище на групата „Приятели на кохезията“ се състоя дискусия по Многогодишната финансова рамка за периода 2021 - 2027 г. и бе приета декларация с фокус върху Кохезионната политика. На форума българският премиер Бойко Борисов е придружаван от министъра на финансите Владислав Горанов. В началото на пленарната сесия лидерите на 17-те държави от групата дадоха старт на дискусията за новия бюджет на ЕС. Неизменна част от него е Кохезионната политика, чрез която се преодоляват неравенствата в Общността и се допринася Европа да бъде силна, сигурна и просперираща.  \r\nПремиерът Борисов подчерта, че амбициите на ЕС да бъде глобален лидер следва да бъдат подкрепени с необходимите средства. „Това означава и осигуряване на адекватно финансиране на Кохезионната и Общата селскостопанска политика, които най-добре демонстрират резултатите от европейските инвестиции“, допълни той. Премиерът Бойко Борисов заяви, че Кохезионната и Общата селскостопанска политика имат доказана добавена стойност, а техните резултати са видими и осезаеми за европейските граждани. „За Кохезионната политика е важно да се гарантира не само достатъчно финансиране, но и справедливо разпределение на средствата, така че да се преодолеят неравенствата между различните региони и изостаналостта“, очерта министър-председателят Борисов. По думите му е необходим специфичен фокус към развитието на най-бедните, изоставащи европейски региони. „Такива региони, с БВП под 50% от средното за ЕС, има не само в България и считам, че е от общ интерес те да бъдат подкрепени“, изтъкна премиерът Борисов пред останалите лидери в Прага. По думите му е важно да се противопоставим на разделението между нетни получатели и нетни донори. Според него ползите от двете политики са за всички европейски граждани. Премиерът Борисов акцентира също, че не трябва да се допуска налагане на разделение между нови и стари приоритети за ЕС. „За нас са важни и традиционните политики, и науката и иновациите, и миграцията и сигурността, и борбата с климатичните промени. Именно затова настояваме за амбициозен бюджет на ЕС, който да ни позволи да съхраним постигнатото до момента и да отговорим на многобройните предизвикателства“, подчерта министър-председателят Бойко Борисов. Според премиера групата „Приятели на кохезията“ трябва да се стреми не просто да ребалансира призивите за съкращения в бюджета на ЕС, а да има активна роля за отстояването на един надежден европейски бюджет в полза на всички европейски граждани.  \r\nКомисарят, отговарящ за бюджета и човешките ресурси, Гюнтер Йотингер по време на заседанието произнесе реч относно ролята на политиката на сближаване в предложения от Комисията следващ дългосрочен бюджет на Европейския съюз. Европейската комисия публикува нови данни в подкрепа на предложението си от 2 май 2018 г. Цифрите показват как ползите от членството в Европейския съюз надвишават многократно преките плащания от бюджета. На 2 май 2018 г. Комисията представи предложение за справедлив, балансиран и модерен бюджет, за да се постигнат приоритетите на Европа, определени от лидерите в Братислава през 2016 г. и в Рим през 2017 г.  \r\nСрещата на високо равнище се организира в рамките на Чешкото председателство на държавите от Вишеградската четворка. Форумът се разглежда като продължение на Срещата на високо равнище в същия формат, състояла се на 28 ноември 2018 г. в Братислава по време на Словашкото председателство на държавите от Вишеградската четворка. Тогава лидерите от групата очертаха значението за отделяне на достатъчно ресурси за Кохезионната политика, за Общата селскостопанска политика, както и за новите предизвикателства като сигурност и отбрана, борба с тероризма, климатичните промени, устойчив транспорт, развойна дейност, иновации и други. \r\nГрупата „Приятели на кохезията“ се формира от 17 държави членки на ЕС - Чехия, Словакия, Унгария, Полша, Литва, Латвия, Естония, България, Румъния, Гърция, Словения, Хърватия, Португалия, Испания, Кипър, Малта и Италия. Всички те застъпват становището, че Кохезионната политика има централна роля и важност в бюджета на ЕС, изглажда неравенствата между различните региони в Общността, придава добавена стойността на Евросъюза като цяло, а това е от полза за всички негови граждани.", "date": "2019.11.05", "title": "Премиерът Бойко Борисов и европейски лидери приеха декларация в Прага в подкрепа на Кохезионната политика (ОБЗОР)"}
{"url": "http://www.focus-news.net/news/2019/11/05/2716720/sport-layptsig-vodi-na-zenit-s-10-kato-gost-na-poluvremeto-v-mach-ot-shampionska-liga.html", "text": "Футбол: Отборът на Лайпциг води с 1:0 на Зенит като гост на полувремето в мач от груповата фаза на Шампионска лига с гол на Диего Деме. В другия мач Барселона – Славия Прага на полувремето резултатът е 0:0 \r\nОт 22:00 часа се играят още шест мача от груповата фаза на Шампионска лига: \r\nВаленсия – Лил \r\nБорусия Дортмунд – Интер \r\nЛивърпул – Генк \r\nОлимпик Лион – Бенфика \r\nНаполи – Залцбург \r\nЧелси - Аякс", "date": "2019.11.05", "title": "Спорт: Лайпциг води на Зенит с 1:0 като гост на полувремето в мач от Шампионска лига"}
{"url": "http://www.focus-news.net/news/2019/11/05/2716718/kathimerini-david-sasoli-prizova-za-razgovori-za-chlenstvo-v-es-na-stranite-ot-zapadnite-balkani.html", "text": "Председателят на Европейския парламент Давид Сасоли каза, че все още има надежда балканските страни да се присъединят към Европейския съюз и призова преговорите за членство да започнат скоро със Северна Македония и Албания, цитира думите му електронното изданиe на гръцкия вестник  Kathimerini . \r\nДавид Сасоли заяви това по време на реч пред депутатите в македонския парламент, като отбеляза, че „ние споделяме вашата горчивина и разочарование“ заради неуспеха на блока да започне преговори за членство с двете страни, след като някои членове на ЕС, водени от Франция, блокираха процеса миналия месец. \r\nМакедония е кандидат за ЕС от 2005 г. и след 11 последователни положителни препоръки от Европейската комисия все още чака да започне преговори за влизане. \r\nСасоли каза, че \"все още има надежда\" и двете страни да започнат преговори за членство, описвайки настоящата ситуация като \"исторически застой\". \r\n \r\n  Юлиян Марков", "date": "2019.11.05", "title": "Kathimerini: Давид Сасоли призова за разговори за членство в ЕС на страните от Западните Балкани"}
{"url": "http://www.focus-news.net/news/2019/11/05/2716727/balgarskiyat-i-cheshkiyat-biznes-shte-investirat-zaedno-v-novi-pazari-obzor.html", "text": "Министърът на външните работи на Чехия Томаш Петричек дойде на първо посещение у нас. По време на визитата си той се срещна с държавния глава Румен Радев, премиера Бойко Борисов и вицепремиера и министър на външните работи Екатерина Захариева. По време на срещата си с министър Захариева двамата обсъдиха възможности българският и чешкият бизнес да обединят усилията си като реализират съвместни проекти и инвестиции, включително на нови пазари като Африка. Външният ни министър подчерта традиционното приятелство между Чехия и България, които догодина ще отбележат 100 години от установяване на дипломатически отношения. Захариева заяви, че между двете държави няма открити въпроси. По думите ѝ с Петричек са говорили и за това как да използват тази годишнина допълнително да сближат народите и да дадат възможност на бизнеса да реализира общи проекти. По думите ѝ двустранният стокообмен за последните 10 години се е утроил, като за 2018 г. той възлиза на 1.37 млрд евро. \r\nСпоред Томаш Петричек визитата му е възможност двете държави да задълбочат икономическите си връзки, въпреки огромния растеж във взаимната търговия, който отбелязват. Чешкият външен министър заяви желание за съвместни инвестиционни проекти с България в областта на туризма, енергетиката и транспорта. Той открои и постиженията на България във високотехнологичната сфера. Захариева допълни, че и двете държави са разочаровани, че за пореден път е било отложено решението за Република Северна Македония и Албания. Тя подчерта, че двамата са се разбрали още повече да обединят усилията си да убедят скептичните държави-членки на ЕС, че тези държави са част от Европа и тяхното място е в европейското семейство. „За нас е важно ЕС да бъде конкурентно способен, да развиваме технологиите. Важно е също така ЕС да остане единен и да решава проблемите ни в рамките на общността. Важно е и да подкрепяме приятелите от Западните Балкани“, заяви Томаш Петричек. По повод миграционния въпрос Захариева подчерта, че България стриктно спазва задълженията си да охранява външната граница на ЕС. И двамата министри се съгласиха, че „механизмът за солидарност“ в Общоевропейската миграционна политика не трябва да е временен, а постоянен. Като пример за общи позиции в европейския дневен ред Екатерина Захариева посочи и борбата с дезинформацията, борбата с климатичните промени.  \r\nПо време на срещата на президента Румен Радев с чешкия министър стана ясно, че България и Чешката република ще задълбочат сътрудничеството си за отстояване на общи позиции по важни за двете държави теми от дневния ред на Европейския съюз. Румен Радев и Томаш Петричек бяха единодушни, че двете страни имат много добро партньорство в Обединена Европа, както и отлични двустранни отношения, базирани на силни исторически и културни връзки. Политическият диалог на най-високо политическо равнище е от ключово значение и ще бъде продължен с предстоящото посещение на чешкия президент Милош Земан в България по покана на президента Румен Радев. Визитата е планирана за 2020 г., когато България и Чешката република ще отбележат 100 години от установяване на дипломатически отношения. \r\nПо време на срещата президентът Радев получи уверение за подкрепата на Чешката република за усилията на България за постигане на пълноценна европейска интеграция - приемане на страната ни в Шенген, в Организация за икономическо сътрудничество и развитие, както и за отпадане на Механизма за сътрудничество и проверка.  \r\nМинистър-председателят Бойко Борисов и чешкият министър Томаш Петричек обсъдиха доброто сътрудничество между България и Чехия, като подчертаха потенциала за задълбочаване на двустранните връзки в търговско-икономическия сектор. Двамата обсъдиха доброто сътрудничество между България и Чехия, като подчертаха потенциала за задълбочаване на двустранните връзки в търговско-икономическия сектор. По време на срещата премиерът Борисов изтъкна добрите макроикономически и финансови показателите на страната – България е привлекателна за чуждите инвеститори с ниските си данъци, стабилна икономическа среда и огромен фискален резерв.  \r\nЗорница КОСТАДИНОВА", "date": "2019.11.05", "title": "Българският и чешкият бизнес ще инвестират заедно в нови пазари (ОБЗОР)"}
{"url": "http://www.focus-news.net/news/2019/11/05/2716729/v-detska-gradina-lokomotiv-grad-levski-rabotyat-po-proekt-aktivno-priobshtavane-v-sistemata-na-preduchilishtnoto-obrazovanie.html", "text": "В детска градина „Локомотив” в град Левски  работят по проект „Активно приобщаване в системата на предучилищното образование” за „Допълнително обучение по БЕЛ за деца от уязвими групи”, финансиран по ОП „Наука и образование за интелигентен растеж“ на Министерство на образованието, предаде кореспондент на  Радио „Фокус“ . Любка Христова от отдел ,,Култура и вероизповедания“ посочи, че проектът, спечелен от ст. учител Биляна Атанасова, е насочен  към преодоляване трудностите в обучението и социализацията на децата от целевата група. ,,Целта е овладяване и свободно изразяване на книжовен български език, като предпоставка за успешно личностно развитие и подготовка на децата за училище. Чрез използване на различни методи и похвати ще се обогатят езиково-говорните компетентности, умението за общуване, взаимодействието и работата в екип у децата“, каза Любка Христова. Тя допълни, че проектът ще продължи до месец април 2020 година. \r\nВиолета КРЪСТЕВА", "date": "2019.11.05", "title": "В детска градина „Локомотив” град Левски работят по проект „Активно приобщаване в системата на предучилищното образование”"}
{"url": "http://www.focus-news.net/news/2019/11/05/2716730/the-wall-street-journal-vazmozhnostta-za-integratsiya-mezhdu-rusiya-i-belarus-mozhe-da-promeni-smetkite-na-zapada.html", "text": "Западните правителства се стремят да подкрепят авторитарния, независимо настроен президент на Беларус Александър Лукашенко, притеснени, че евентуалното поглъщане на страната му от Русия ще промени баланса на силите в Европа, пише американското издание  The Wall Street Journal . \r\nТази подкрепа обаче е ограничена от опасенията, че прекалено близките отношения с  Минск може да предизвикат руска намеса. Някои командири в НАТО казват, че беларуските военни и службите за сигурност вече са попаднали под властта на Москва. \r\nЛукашенко, който е на власт от 1994 г., се съпротивлява на нарастващите искания на Москва за по-нататъшно интегриране на двете страни в „Съюзната държава“, образувание, което до голяма степен е символично от създаването си преди 22 години. Той отхвърли искането на руския президент Владимир Путин за допускане на руските военни бази в Беларус и остана неутрален по отношение на войната в съседна Украйна, където подкрепеното от Запада правителство се бори срещу Русия и нейните пълномощници. \r\nСитуацията е сериозна в смисъл, че Русия наистина може да ги принуди да се обединят. Те са под натиск и сега е време Европейският съюз, Полша и други държави да подкрепят суверенитета им “, заяви външният министър Яцек Чапутович от Полша, член на НАТО и ЕС, която граничи с Беларус. \r\nСАЩ и ЕС, след като години наред отхвърляха Лукашенко заради потискането на демокрацията и правата на човека в Беларус, възобновяват контакти на високо равнище, включително чрез посещение през август на тогавашния съветник по националната сигурност на президента Доналд Тръмп Джон Болтън. \r\nРуските медии редовно се занимават с Лукашенко напоследък, най-вече заради изявлението му от миналия месец, че Втората световна война „не е нашата война“ - забележка, разглеждана като обида от мнозина в Русия, където празнуването на съветските победи във Втората световна война имат статус на държавна религия. \r\nВсе пак Русия и Беларус преговарят за пътна карта за напредък по проекта на Съюзната държава, който според тях ще бъде одобрен до декември. Москва настоява за по-близък политически съюз и използва доставката на субсидиран петрол и други икономически лостове като разменна монета. \r\nСлужители в Минск обаче твърдят, че страната им от 9,5 милиона души, макар и заинтересована от икономическите връзки, е решена да не стане поредната провинция на гигантския си съсед. „Беларус е суверенна независима държава. Не виждаме друго бъдеще \", каза Валери Воронецки, председател на комисията по външни работи в Беларуската камара на представителите и близък до Лукашенко. \r\nДокато подобни нагласи са приветствани в западните външни министерства, някои военни командири на НАТО заемат различна гледна точка. За тях случайните изблици на Лукашенко срещу Москва не компенсират оценката, че Беларус остава най-близкият съюзник на Русия и че нейните военни фактически са руски отбранителен актив, който заплашва източния фланг на НАТО. \r\n„Нивото им на сътрудничество с Русия ни оставя много малко място за дискусии“, каза генерал-лейтенант Раймунд Анджейчак, началник на генералния щаб на въоръжените сили на Полша. \"Това е абсолютно невероятна интеграция - всички елементи, системи за командване и управление, системи за противовъздушна отбрана.\" \r\nКалининградският анклав на Русия и Беларус седят на противоположните краища на един от най-уязвимите райони на НАТО, 65-милиметровата полско-литовска граница. Това  е единствената сухопътна връзка между балтийските държави и останалата част от съюза. \r\nТъй като руските войски редовно провеждат учения в Беларус, фактът, че Москва няма официални бази, не е толкова важна, каза генерал Анджейчак. „За днешния характер на конфликта, където факторът на времето е от решаващо значение, не става дума за постоянно присъствие, а за адаптация, инфраструктура и военна мобилност“, каза той. \r\nНе всички са съгласни. Отказът на Минск да разреши руските военни бази представлява смислен жест, коментира пенсионираният генерал-лейтенант Бен Ходжис, който е бил командир на американската армия Европа през 2014-17 г. \r\n„Явно Русия има логистична инфраструктура, има бази точно на границата, но все пак е по-добре, отколкото да ги има тук, в Беларус“, каза ген. Ходжис. \"Докато президентът Лукашенко е в състояние да каже на руснаците:\" Благодаря, можем да се защитим \", това допринася значително за стабилността в региона.\" \r\nСлед като възпирането на Русия се очерта като стратегически приоритет, европейските и американските представители вече не са толкова гласовити за спазването на правата на човека от правителството на Лукашенко. \r\n„Правата на човека няма да отпаднат като проблем, но това е нещо, за което може би искаме да говорим насаме“, казва Брадли Фреден, директор на Държавния департамент за Източна Европа, на конференция в Минск през октомври, на която присъства Лукашенко. \"Ние не се опитваме да откъснем Беларус от отношенията й с Русия, просто искаме да можем да видим стъпка по стъпка къде нашите интереси съвпадат\", каза той. Според полският външен министър Чапутович запазването на независимостта на Беларус има предимство пред нейната вътрешна политика. „Разбира се, това е страна, която се нуждае от реформи, системата и нейната демокрация не са перфектни, но сега е моментът да разгледаме по-сериозните проблеми“, каза той. \r\nЗападът може да постигне само толкова в Беларус, каза бившият заместник-министър на отбраната на САЩ Александър Вершбоу, който е бил заместник генерален секретар на НАТО през 2012-16. \r\n„Никой няма никакви илюзии, че ще поеме курс като Украйна или Грузия. Но ако те усложняват руските изчисления и ако предоставят материална и политическа подкрепа за суверенитета и независимостта на Украйна, това не е незначително \", каза Вершбоу. „Но ние също трябва да внимаваме да не изглежда че се сближаваме много, което може да е контрапродуктивно и да предизвика остра руска реакция.“ \r\nТова е този вид отговор, който служителите в Минск се опитват да избегнат. Сенатор Сергей Рахманов, председател на Комитета за национална сигурност и международни въпроси на белоруския сенат, предупреди срещу неправилно четене намеренията на страната. \"Ние няма да предадем нашия стратегически партньор Русия при никакви обстоятелства и нашите западни партньори трябва да разберат това\", каза той. \r\nПредвид силата на Русия, подобни изявления са насочени, както към Кремъл, така и към Запада. Вячеслав Никонов, високопоставен член на руския парламент, отговори на въпрос за последните заигравания на Лукашенко със Запад, посочвайки войната, която започна в Украйна, след като тя се отклони от Москва през 2014 г. \r\n„Движението в посока Запад не е гаранция за добър живот“, заяви Никонов по време на неотдавнашно посещение в Минск. \"Просто погледнете Украйна.\" \r\n \r\n  Юлиян Марков", "date": "2019.11.05", "title": "The Wall Street Journal: Възможността за интеграция между Русия и Беларус може да промени сметките на Запада"}
{"url": "http://www.focus-news.net/news/2019/11/05/2716725/s-praznichen-kontsert-chitalishte-elenka-i-kiril-d-avramovi-v-svishtov-shte-otbelezhi-150-g-ot-rozhdenieto-na-asen-mustakov-i-140-g-ot-rozhdenieto-na-ivan-lozanov.html", "text": "С празничен концерт Първо българско народно читалище „Еленка и Кирил Д. Аврамови – 1856\" отбелязва две кръгли годишнини. Това съобщиха за  Радио „Фокус“ – Велико Търново  от читалището. През 2019 г. културната институция чества 150 години от рождението на Асен Мустаков – син на Янко Мустаков, активен читалищен деец, съучредител на Свищовското музикално дружество (1894 година), библиотекар в читалищната библиотека (1908 -1926 година) и 140 години от рождението на диригента и композитор Иван Лозанов.  \r\nВ концерта ще вземат участие: Хорът на моряците-ветерани „Христо Манолов\" – гр. Варна и Първи български хор „Янко Мустаков\" при ПБНЧ „Еленка и Кирил Д. Аврамови - 1856\" –  Свищов. \r\nМузикалната проява ще е в големия салон на 7 ноември от 18.30 часа.  \r\nЛуиза ТРАНЧЕВА", "date": "2019.11.05", "title": "С празничен концерт читалище „Еленка и Кирил Д. Аврамови“ в Свищов ще отбележи 150 г. от рождението на Асен Мустаков и 140 г. от рождението на Иван Лозанов"}
{"url": "http://www.focus-news.net/news/2019/11/05/2716723/v-regionalna-biblioteka-hristo-smirnenski-v-pleven-shte-bade-predstavena-knigata-na-tatyana-lyubenova-hroniki-na-duha.html", "text": "На 7 ноември в Регионална библиотека „Христо Смирненски“ ще бъде представена книгата на Татяна Любенова „Хроники на духа, предаде кореспондент на  Радио „Фокус“ . ,,Документално-публицистичната книга е третата в поредицата, посветена на културното развитие на Плевен за последните двадесет години. Първите две книги - „Книга за художниците” и „Написано на кирилица”, са посветени на плевенските художници и писатели“, каза Татяна Любенова. „Хроники на духа” обхваща дейността на всички културни институти в града: музеи, библиотеки, читалища, театър, кино, филхармония, хорови формации и духови оркестри, фолклорни формации, фотография, детски културни институти, училища и др“, посочи Татяна Любенова. Тя допълни, че книгата представя културната традиция в Плевен и постиженията в различните области на изкуството и културата. \r\nВиолета КРЪСТЕВА", "date": "2019.11.05", "title": "В Регионална библиотека  „Христо Смирненски“ в Плевен ще бъде представена книгата на Татяна Любенова „Хроники на духа”"}
{"url": "http://www.focus-news.net/news/2019/11/05/2716722/novi-shest-zhalbi-sa-postapili-v-administrativen-sad-blagoevgrad-sreshtu-reshenieto-na-oik-s-rezultata-ot-izborite-za-obshtinski-savetnitsi.html", "text": "Кандидат за общински съветник от ГЕРБ оспори пред Административен съд – Благоевград  решение № 280-МИ на ОИК Благоевград от 29 октомври 2019 г. Това съобщиха от пресцентъра на  Административен съд - Благоевград . Жалбоподателят оспорва истинността на фактите и обстоятелствата, отразени във всички протоколи на СИК, както и този на ОИК и иска ново преброяване на бюлетините. Жалбата е с особено искане за спиране на изпълнението на решението. \r\nИ двама кандидати за общински съветници от БЗНС оспорват решение №280-МИ от 29 октомври 2019 г. на ОИК - Благоевград. Жалбоподателите оспорват решението в частта, в която са обявени за избрани от квотата на БЗНС общински съветници. Посочени са доводи, че решението е недействително поради незаконен състав на всички секционни избирателни комисии на територията на община Благоевград, допуснати съществени нарушения на изборния процес при отчитане на изборните резултати, оспорват и правилното отразяване в изборните протоколи на преференциалния вот.  \r\nРешението е оспорено в Административен съд – Благоевград и от кандидат за общински съветник от ПП АБВ. Жалбоподателят посочва, че не е отчетен правилно и надлежно изборът на гласувалите за неговата политическа сила, както и личните му преференции в бюлетините в 11 секционни избирателни комисии. \r\nЖалба срещу решение №280-МИ от 29.10.2019 г. на ОИК - Благоевград е подадена и от друг кандидат за общински съветник от ДПС. Жалбоподателят оспорва решението в частта му, в която са обявени имената на избраните за общински съветници от неговата политическа партия поради множество нарушения и грешки при отчитането на валидността на вота и на преференциите в бюлетините. Жалбоподателят иска повторно преброяване на бюлетините и преференциите в листата на партията в седем СИК. \r\nЖалба срещу изборните резултати в община Благоевград депозира в Административен съд – Благоевград и кандидат за кмет от НФСБ.", "date": "2019.11.05", "title": "Нови шест жалби са постъпили в Административен съд – Благоевград срещу решението на ОИК с резултата от изборите за общински съветници"}
{"url": "http://www.focus-news.net/news/2019/11/05/2716726/administrativen-sad-blagoevgrad-prekrati-deloto-za-razpredelenie-na-mandatite-v-obshtinski-savet-sandanski.html", "text": "Административен съд – Благоевград прекрати делото за разпределение на мандатите в Общински съвет - Сандански. Това съобщиха от пресцентъра на  Административен съд - Благоевград . Административният съд остави без разглеждане жалбата на Коалиция „БСП за България“ против решение на Общинска избирателна комисия - Сандански, с което е обявен резултатът от гласуването при произведените на 27 октомври 2019 г. избори за общински съветници в Община Сандански.  \r\nЗа да постанови този резултат, съдът приема, че подписалият жалбата не е упълномощен да представлява Коалиция „БСП за България“ пред съда, съответно да подаде жалба против решението на ОИК Сандански. \r\nАдминистративно дело № 1129 бе образувано по жалба на Коалиция „БСП за България“ против решение №200-МИ от 28.10.2019 г. на Общинска избирателна комисия - Сандански, с което са обявени резултатите от гласуването при произведени местни избори за общински съветници в Община Сандански.", "date": "2019.11.05", "title": "Административен съд – Благоевград прекрати делото за разпределение на мандатите в Общински съвет - Сандански"}
{"url": "http://www.focus-news.net/news/2019/11/05/2716731/rumen-petkov-prez-dekemvri-pp-abv-organizira-v-pleven-konferentsiya-pravoslavie-duhovnost-i-svoboda.html", "text": "През декември ПП АБВ организира в Плевен конференция на тема „Православие, духовност и свобода“. Това каза в интервю за обзорното предаване  „Това е България“  на  Радио „Фокус“  Румен Петков, председател на ПП АБВ. Покана за участие в конференцията е отправена към митрополит Иларион от Руската православна църква, допълни Румен Петков, който е в Русия за изложбата „Паметта на поколенията: Великата отечествена война в изобразителното изкуство“, открита от президента на Русия Владимир Путин и разположена в Централната изложбена зала \"Манеж\" в Москва. „Горд съм от факта, че бях първият чужденец, поканен да разгледа изложбата. Възприемам това като отношение към България. Поканих ги да представим тази изложба и в България, защото ако човек гледа тази изложба с очи и душа, няма как да не се разплаче. Това е изложбата, която показва творчеството на Русия, Гърция, Италия и Испания, подчинено на Втората световна война. 30 милиона жертви, дадени от Русия, не могат и не бива да бъдат забравени и загърбени“, каза още Румен Петков, който е член на Инициативния комитет за честване на 75-та годишнина от Освобождаването от фашизма с участието на българи, италианци, французи и представители на други европейски страни. На изложбата Румен Петков е бил придружен от Владислав Кононов, Директор на музейния отдел на Министерството на културата на Руската федерация. Двамата са обсъдили и предстоящото честване на 800-годишнината от рождението на св. Княз Александър Невски, както и помощта, която Руската православна църква и Русия оказват за възстановяването на храма. \r\nЦоня СЪБЧЕВА", "date": "2019.11.05", "title": "Румен Петков: През декември ПП АБВ организира в Плевен конференция „Православие, духовност и свобода“"}
{"url": "http://www.focus-news.net/news/2019/11/05/2716728/aleksandrina-dimitrova-fondatsiya-siydar-sabranite-ot-blagotvoritelniya-bal-92-000-leva-shte-badat-investirani-v-grizha-za-detsa-v-nuzhda.html", "text": "Събраните от 14-тия благотворителен бал на фондация „Сийдър“ 92 000 лева ще бъдат инвестирани в грижа за деца в нужда. Това каза в интервю за обзорното предаване  „Това е България“  на  Радио „Фокус“  Александрина Димитрова, изпълнителен директор на фондация „Сийдер“. „Ние сме изключително удовлетворени от резултата тази година. Той доближава резултата ни от миналата година, който пък беше рекорден, откакто организираме събитието вече 14 години. Сумата, която успяхме да наберем от куверти и по време на вечерта от търга и благотворителната томбола, е наистина внушителна. И най-важното – тя ще послужи добре на децата и младежите, за които се грижим вече толкова години и на които предоставяме 24-часова грижа и специализирана подкрепа. Имахме множество партньори и всъщност точно това направи възможно да нямаме никакви разходи за събитието и всичко, което набрахме от нашите гости, да отиде директно за каузата. Имахме спонсори на събитието, както и много партньори, които дариха предмети за търга и за томболата. Също така в програмата на вечерта всички се включиха абсолютно безвъзмездно“, допълни Александрина Димитрова. Тя каза още, че към каузата са привлечени както много от дългосрочните партньори, така и много нови съмишленици. „Става все по-популярна тенденцията хората, които веднъж са били на нашето събитие, на следващата година да дойдат със свои приятели, колеги, партньори и по този начин те всъщност предават доброто нататък и разширяват мрежата от поддръжници. И това, разбира се, изключително много ни радва, тъй като прави и нашата кауза по-устойчива. Колкото повече партньори имаме, колкото по-голяма е мрежата на хората, които ни подкрепят, толкова по-възможна е и нашата кауза в дългосрочен план“, коментира Александрина Димитрова. Фондацията управлява 9 центъра, като 8 от тях са от семеен тип, където грижата е 24-часова, а деветият център е за социална рехабилитация и интеграция. Събраните през годината средства ще бъдат инвестирани в терапевти, които да осигурят допълнителна индивидуална грижа на децата и младежите. „Терапевтични сесии по арт терапия, физиотерапия, подкрепа от психолог, от логопед, в зависимост от индивидуалните нужди на всяко дете. Транспорт, който ни е много ценен, тъй като много от децата са със сериозни физически увреждания, различни активности социални – екскурзии, лагери. И всъщност годишно набираме минимум 600 хил. лв., за да можем да осигуряваме всички тези неща за нашите деца и младежи. Балът е един от начините“, подчерта изпълнителен директор на фондация „Сийдер“ Александрина Димитрова. \r\nЦоня СЪБЧЕВА", "date": "2019.11.05", "title": "Александрина Димитрова, фондация „Сийдър“: Събраните от благотворителния бал 92 000 лева ще бъдат инвестирани в грижа за деца в нужда"}
