{"url": "http://www.focus-news.net/news/2018/01/10/2475739/afp-sedem-yuzhnoevropeyski-darzhavi-izlyazoha-sas-zayavlenie-za-po-zasilen-granichen-kontrol-sreshtu-migrantite.html", "text": "Седем южноевропейски страни излязоха със становище в сряда, в което е заявено тяхното желание да се борят срещу прилива на нелегални мигранти към Европа, съобщава AFP. \r\nОфициални лица от Кипър, Франция, Гърция, Италия, Малта, Португалия и Испания, които се срещнаха в Рим на работна вечеря в сряда, заявиха, че са твърдо \"ЗА\" формирането на „обща европейска политика за миграцията“. Макар страните да са обсъдили също така бъдещето на Еврозоната и възможния икономически растеж, главната тема от дневния ред е била тази за мигрантите. \r\n„Трябва да се борим заедно за мигрантска политика, която да показва солидарност със страните, които приемат големия приток (на мигранти)“, заяви по време на пресконференция гръцкият министър-председател Алексис Ципрас. Френският президент Еманюел Макрон също осъди „непоследователните“ правила за прием на мигранти в Европа, които принуждават страните по външните граници на Съюза да дадат убежище на по-голямата част от идващите към Европа бежанци. : Цанко Цолов", "date": "2018.01.10", "title": "AFP: Седем южноевропейски държави излязоха със заявление за по-засилен граничен контрол срещу мигрантите"}
{"url": "http://www.focus-news.net/news/2018/01/10/2475706/dobrich-regionalnata-biblioteka-dora-gabe-razpolaga-s-nov-skener-za-digitalizatsiya-na-bibliotechni-dokumenti.html", "text": "Регионалната библиотека „Дора Габе“ вече разполага с нов скенер за дигитализация на библиотечни документи. Това съобщи Невяна Христова, директор на културната институция, предаде кореспондент на Радио „Фокус” – Варна. След публикуване на онлайн каталог и обновяване на сектор „Работа с деца“ със Стая на приказките, от началото на тази година Регионална библиотека „Дора Габе” в Добрич предлага още по-широк спектър от услуги чрез новия скенер за цифрова обработка на книжовния фонд. Скенерът е закупен сега и работи на така наречения „панорамен принцип”. Той е подходящ за всякакви книги, папки и листови и подвързани документи с формат до А3. Скенерът е изключително бърз, при сканиране разпознава български език и може да произведе файл с възможност за търсене, има възможност сам да стартира сканирането след обръщане на страница или да се сканира с педал, или специализиран бутон. Може да се ползва в 3 режима на работа. Първият е безжичен – сканиране и възможност да се изпрати сканираното копие в облака на CZUR, свързан към компютърна конфигурация – сканиране и обработка на изображението, както и с възможност за видео презентации. Закупуването на новия скенер е част от дългосрочната програма на библиотеката за дигитализиране на краеведския фонд, също на редките и ценни документи, които съхранява най-голямата обществена библиотека в област Добрич. Сканиращото устройство обогатява вече започналото технологично преобразяване на библиотеката, предлага комфортен начин на работа, осигурен от модерния и многофункционален софтуер за контрол на скенера и обработка на изображенията и е в интерес не само на институцията, а така също и на променените потребности на читателите. Новият скенер ще се използва за обогатяването на Електронната библиотека на сайта на регионалната институция и специфичните дигитални колекции, в услуга на различните целеви групи ползватели. На потребителите скоро ще бъде предоставена възможност за онлайн обслужване посредством Модул „Моята библиотека“ (MyLibrary), персонално пространство за регистрираните читатели, който включва достъп до личен читателски картон с информация за заета литература и текущо състояние на заявки, възможност за онлайн - презаписване на заета литература, запазване на литература и проследяване състоянието на заявката, заявяване на услуги, като принтиране, копиране, сканиране и други. \r\nЖулиета НИКОЛОВА", "date": "2018.01.10", "title": "Добрич: Регионалната библиотека „Дора Габе“ разполага с нов скенер за дигитализация на библиотечни документи"}
{"url": "http://www.focus-news.net/news/2018/01/10/2475707/tass-oon-prizova-da-se-sablyudavat-usloviyata-neobhodimi-za-provezhdane-na-izbori-v-libiya.html", "text": "Заместник-генералният секретар на ООН по политическите въпроси Джефри Фелтман призова преходният период в Либия да приключи и да се създаде правителство, отразяващо народната воля, предава  ТАСС.\r\n„Добре осъзнаваме, че заслужаващи доверие избори изискват съгласие по въпросите на политическите договорености, техническата поддръжка, законодателната изборна база, която още трябва и да се създаде, а също така и формирането на условия за сигурността, позволяващи да се проведат избори на цялата територия на Либия“, подчерта Фелтман.\r\nВ края на декември 2017 г. председателят на Националната избирателна комисия на страната Имад ал Сайех съобщи, че на 30 септември 2018 г. в страната ще се състоят президентски и парламентарни избори.  Виктор Турмаков", "date": "2018.01.10", "title": "ТАСС: ООН призова да се съблюдават условията, необходими за провеждане на избори в Либия"}
{"url": "http://www.focus-news.net/news/2018/01/10/2475708/plovdiv-zapochna-kandidatstvaneto-za-priem-v-parva-grupa-na-detskite-gradini-v-grada-za-uchebnata-20182019-godina.html", "text": "Започна кандидатстването за прием в първа група на детските градини в Пловдив за учебната 2018/2019 година. Това съобщиха за Радио „Фокус“ – Пловдив от отдел „Връзки с обществеността“ на Общината. За родените през 2015 година деца, които навършват 3-годишна възраст през 2018 г. и следва да постъпят в първа възрастова група в детските градини през учебната 2018/2019 година, първото основно класиране ще е на 17 май. Свободните места за него са 2027 и са публикувани на сайта на Системата за електронно централизирано класиране за прием на децата в общинските детски ясли и детски градини на територията на община Пловдив. „Вече могат да бъдат подавани заявления за участие в класирането. Крайният срок за подаване на заявленията по електронен път за новосформираните първи групи е 15 май. За родителите, които нямат достъп до интернет, е предвидено подаване на заявления на хартиен носител при директорите на детските градини, които са първо желание за прием, като за тях крайният срок е 14 май. По-ранната регистрация не дава предимство при класиране“, съобщиха от пресцентъра на Общината. Записаните деца за първа възрастова група следва да постъпят на 17 септември, с изключение на децата, навършващи 3-годишна възраст след 30 септември. При желание на родителите те могат да постъпят на 17 септември или при навършване на 3 години, но не по-късно от 31 декември.\r\nТони МИХАЙЛОВ", "date": "2018.01.10", "title": "Пловдив: Започна кандидатстването за прием в първа група на детските градини в града за учебната 2018/2019 година"}
{"url": "http://www.focus-news.net/news/2018/01/10/2475709/pravitelstvoto-otpusna-dopalnitelno-10-mln-leva-za-sofiyskiya-universitet-obzor.html", "text": "Правителство осигурява допълнителни средства в размер 10 млн. лв. За Софийския университет „Св. Климент Охридски” за 2018 година. Решението обяви министър-председателят Бойко Борисов в началото на правителственото заседание в сряда. Ректорът на СУ проф. Атанас Герджиков, който присъства на началото на заседанието, заяви, че е доволен от бързото и справедливо решение и благодари на премиера Борисов. „Да използваме този момент да поставим основите на магистралата на духа. България може да се превърне в държава на духовността и да се постигне по-голям икономически растеж и просперитет чрез образование,наука и култура“, заяви професор Герджиков.\r\nЧаст от средствата ще се използва за поддръжката на сградите, които Софийският университет стопанисва. Това са 18 сгради, които са обявени за недвижими паметници на културата - сред тях са централната сграда на Университета - Ректората, Университетска библиотека, сградите на Биологическия факултет, Факултетът по журналистика и масова комуникация, Богословският факултет и др. \r\nТези сгради, строени през XIX-XX век, са в тежко състояние по отношение на енергийна ефективност, инсталации, фасади и дограма. Те се нуждаят от неотложни ремонти и изискват сериозен финансов ресурс за експлоатация, стопанисване, ремонтни и реставрационни дейности. Стопанисването им през последните 9 години е сериозен проблем, въпреки че университетът непрекъснато търси допълнителни ресурси, както с проекти, така и с помощи. \r\nДопълнителните средства са за поддръжка и благоустройство, консервация и\r\nреставрация, аварийни и текущи ремонти и изменения, опазване и стопанисване на сградите, обявени за недвижими паметници на културата от Националния институт за паметниците на културата (НИПК). \r\nДруга част от средствата ще е за въвеждане на единна информационна система, която съгласно концепцията за развитие на университета би позволила да се оптимизират основните дейности и процеси и преосмисли тяхната цена, което да доведе до подобряване на финансовото състояние на институцията. Със системата ще се обхванат всички обучаеми, човешки ресурси, клиенти, доставчици и остойностяване на всяка дейност. Така ще се създаде възможност да се разширят предлаганите услуги и да се предлагат нови. Необходимите средства за обезпечаване на тези разходи са в размер на 1 млн. лева.\r\nПо време на заседанието бе одобрено и отнемането на имот от Професионалната гимназия по облекло „Княгиня Мария Луиза“ в София, бул. Черни връх №37, за да бъде предоставен безвъзмездно на Софийският университет „Св. Климент Охридски“. Той е с площ 9830 кв. м. и се предоставя с построената в него четириетажна сграда на площ от 1175,74 кв. м. Предоставянето на имота ще даде условия за създаването на учебна база за обучение по предклиничните дисциплини на студентите от Медицинския факултет към университета.", "date": "2018.01.10", "title": "Правителството отпусна допълнително 10 млн. лева за Софийския университет (ОБЗОР)"}
{"url": "http://www.focus-news.net/news/2018/01/10/2475710/afp-kolumbiyskite-buntovnitsi-prizovaha-pravitelstvoto-da-otmeni-reshenieto-si-da-prekrati-pregovorite.html", "text": "Колумбийската бунтовническа групировка Национална освободителна армия призова президента на страната Хуан Мануел Сантос да премисли излизането си от мирните преговори и настояха те да продължат, предава  AFP.\r\nПо-рано Сантос обяви, че оттегля правителствената си делегация от преговорите в съседен Еквадор заради нови бунтовнически нападения в края на обявеното 101-дневно примирие в страната.\r\n„Искаме преговорите да продължат и смятаме, че инцидентите не трябва да водят до прекъсването им. Призоваваме президента да премисли ставането си от преговорната маса“, съобщи бунтовническият командир Пабло Белтран.  Виктор Турмаков", "date": "2018.01.10", "title": "AFP: Колумбийските бунтовници призоваха правителството да отмени решението си да прекрати преговорите"}
{"url": "http://www.focus-news.net/news/2018/01/10/2475711/evgeni-bakardzhiev-obedineni-demokratichni-sili-ako-nyamashe-10-yanuari-ne-samo-nyamashe-da-ima-balgarsko-evropredsedatelstvo-no-i-nyamashe-da-badem-i-chlenove-na-es.html", "text": "Ако нямаше 10 януари, не само нямаше да има Българско европредседателство, но и нямаше да бъдем и членове на ЕС. Това каза за предаването „Това е България“ на Радио „Фокус“ Евгени Бакърджиев, ръководител на Националния щаб на протестите и Националната стачка на Обединените демократични сили (ОДС) за сваляне правителството на Жан Виденов и БСП от власт през 1997 г. „Политиците са много срамежливи към датата 10 януари. Левицата за това, че беше свалена от народен бунт и от това, че въстана българския народ – стотици хиляди хора ограждат парламента на една парламентарна държава. Тези, които тогава страняха или не заемаха позиция, също няма защо да се чувстват ангажирани с датата 10 януари. За мен най-странното е, че лидерите в Десницата и десните политици също много срамежливо гледат към 10 януари. Обяснявам си го с нещо много ясно – защото от големите обещания, че няма да излъжем и няма да предадем, голяма част от хората излъгаха и предадоха и Десницата, и синята идея“, каза Евгени Бакърджиев. Той добави, че както до 10 януари 1997 г., така и след това в България виновните за престъпленията на комунизма не са получили заслужената присъда, не са прочетени страниците на историята. По думите му затова дясното и лявото продължават да бъдат непримирими един срещу друг. \"Защото обществото не стигна до истината в историята, не бе направена справедливата оценка и няма възмездието за тези, довели държавата до две национални катастрофи в мирно време\", каза още Бакърджиев.", "date": "2018.01.10", "title": "Евгени Бакърджиев, Обединени демократични сили: Ако нямаше 10 януари, не само нямаше да има Българско европредседателство, но и нямаше да бъдем и членове на ЕС"}
{"url": "http://www.focus-news.net/news/2018/01/10/2475712/bsp-poiska-izslushvane-na-premiera-boyko-borisov-za-sigurnostta-na-grazhdanite-obzor.html", "text": "БСП поиска изслушване на премиера Бойко Борисов в парламента във връзка със сигурността на гражданите. От партията искат това да се случи в първия работен ден от новата сесия на Народното събрание и изслушването на министър-председателя да бъде точка първа в дневния ред. Това стана ясно по време на пресконференция в централата на партията след заседание на Изпълнителното й бюро.\r\n „Европредседателството започна. Обвиняват ни, че едва ли не ние саботираме този процес и искаме да изложим страната пред чужденците. Има нещо по-важно от европредседателството и това е сигурността на българските граждани“, каза заместник-председателят на БСП Кирил Добрев. Той обърна внимание на убийствата в началото на 2018 г. - шесторното убийство в Нови Искър от новогодишната нощ и това на бизнесмена Петър Христов. Според  Добрев проблемът в последно време е, че границата между бизнеса и политиката е много размита. Заместник-председателят на БСП посочи, че всеки, поискал да прави бизнес от Дунав до Горна Оряховица, е трябвало да води разговор с Петър Христов. Според него поради тази причина Велико Търново е поредното феодално владение, подобно на Добрич, \"където някой се е вихрел със суджуци\" и на Хасково, където 110 млн. лв. са разпределени между братовчеди и роднини. Кирил Добрев коментира и тезата на управляващите, че Петър Христов е един почтен човек. Според него, ако това е вярно, то тогава всички почтени и честни българи трябва да бъдат много притеснeни, че може някой с няколко куршума да им се отнеме животa. Добрев каза също, че заместник-председателят на ГЕРБ Цветан Цветанов дължи отговор на обществото дали като министър на вътрешните работи е провел среща с престъпник, за която му е посредничил убитият Христов. \r\nДеница КИТАНОВА", "date": "2018.01.10", "title": "БСП поиска изслушване на премиера Бойко Борисов за сигурността на гражданите (ОБЗОР)"}
{"url": "http://www.focus-news.net/news/2018/01/10/2475713/voice-of-america-poslanikat-na-sasht-v-holandiya-oshte-v-parviya-si-raboten-den-vleze-v-spor-s-mestni-reporteri-zaradi-dumite-si-spryamo-myusyulmanite.html", "text": "Посланикът на САЩ в  Холандия Питър Хокстра влезе в спор с местни  репортери по време на първия си работен ден. Повод на скандала станаха негови думи от 2015 г., когато каза, че мюсюлманите създават хаос в Европа, предава  Voice of America.\r\nХокстра бе попитан по време на пресконференция в Хага относно думите му. „Ислямското движение доведе Европа по хаос“, са думите на дипломата, изречени по време на лекция в консервативен изследователски център в САЩ. „Хаос в Холандия – палят коли и политици. Има зони в страната, където полицията няма достъп“, заяви тогава той. \r\nПо време на пресконференцията в Холандия бившият конгресмен-републиканец от щата Мичиган заяви, че няма да коментира старите си изказвания, по този начин предизвиквайки възмущението на присъстващите репортери. \r\nТой допълни, че ще се бори да засили отношенията между страната си и Холандия, откъдето преди десетилетия емигрира неговото семейство. \r\nПрезидентът Доналд Тръмп номинира бившия конгресмен за посланик в европейската държава миналия юли. Той бе одобрен от Сената през ноември.  Виктор Турмаков", "date": "2018.01.10", "title": "Voice of America: Посланикът на САЩ в Холандия още в първия си работен ден влезе в спор с местни репортери заради думите си спрямо мюсюлманите"}
{"url": "http://www.focus-news.net/news/2018/01/10/2475714/gen-kircho-kirov-ruski-turski-sauditski-i-kitayski-interesi-se-preplitat-na-balkanite.html", "text": "Руски, турски, саудитски и китайски интереси се преплитат на Балканите. България е член на НАТО и ЕС може да се защити, но трябва да има и своята самостоятелна политика. Това каза за предаването „Това е България“ на Радио „Фокус“ ген. Кирчо Киров, началник на Националната разузнавателна служба в периода 2002 - 2012 г. Той добави, че турските интереси на Балканите са неразривно свързани с руските. „Особената позиция, която Турция заема в НАТО и особените отношения, които поддържа с Русия, това е нещо, което ние трябва да имаме предвид и в собствената си политика в триъгълника София - Анкара -\r\n Москва. Интересите на Турция по един много префинен начин се прокарват в страните, които са на територията на Балканския полуостров\", каза още ген. Киров Според него за осъществяването на интересите си Турция разчита на признатите в много от държавите на балканите турски малцинства, а в България турската етническа общност е с голямо влияние в политически и икономически живот на страната.", "date": "2018.01.10", "title": "Ген. Кирчо Киров: Руски, турски, саудитски и китайски интереси се преплитат на Балканите"}
{"url": "http://www.focus-news.net/news/2018/01/10/2475715/porfoliohu-balgariya-tiho-se-podgotvya-za-vavezhdaneto-na-evroto.html", "text": "Правителството на България провежда преговори с Еврозоната и с Европейската централна банка за присъединяването на еврото, а подготовката вече е в ход за подаване на молба по въпроса. Това бе разкрито от Димитър Цанчев – посланик на страната в ЕС, предава унгарският информационен портал   Porfolio.hu.\r\nДипломатът не сподели каква е очакваната дата за подаването на молбата за присъединяване към еврото. Стремежът България да приеме единната европейска валута не е нов, но фактът, че вече се извършва дейност по официално заявление, е от съществено значение. Усилията могат да бъдат свързани и с предложението на Брюксел от декември, че държавите-членки, които се подготвят за обмена, могат да получат допълнителни средства от ЕС за провеждането на реформи.\r\nБългарския лев от 1999 г. е фиксиран към еврото, но страната все още не се е присъединила системата за ERM II, през който трябва да премине в течение на две години.  Виктор Турмаков", "date": "2018.01.10", "title": "Porfolio.hu: България тихо се подготвя за въвеждането на еврото"}
{"url": "http://www.focus-news.net/news/2018/01/10/2475716/blagoevgrad-sportnite-klubove-po-futbol-malki-shampioni-i-hlapetata-izigraha-priyatelska-sreshta-na-izkustvenoto-igrishte-na-remontiraniya-stadion-v-simitli.html", "text": "Спортните клубове по футбол „Малки шампиони” и „Хлапетата” изиграха приятелска среща на изкуственото игрище на ремонтирания стадион в Симитли. Това съобщи за Радио „Фокус“ – Пирин Георги Стоянов, треньор и ръководител на клуб „Малки шампиони“. По думите му отборът, който той ръководи, е победил категорично при набор 2008 с 3:2, като са показали много добра колективна игра. „С изключително добра игра на терена се показаха малките надежди Вили Бачев и Катерина-Мария Равначка, които са едни от най- добрите попълнения на клуба на Георги Стоянов. При набор 2009 обаче шампионите загубиха с 4:1, но това не сломи духа на нито едно от децата“, каза още Стоянов. На стадиона в Симитли е имало много зрители, които са наблюдавали срещите на децата. „За спортните клубове на „Малки шампиони” и „Хлапетата” най- важно е забавлението и спорта, децата от двата клуба за пореден път доказаха, че спортът е здраве и избират правилния клуб“, добави Стоянов.\r\nЛивия НИНОВА", "date": "2018.01.10", "title": "Благоевград: Спортните клубове по футбол „Малки шампиони” и „Хлапетата” изиграха приятелска среща на изкуственото игрище на ремонтирания стадион в Симитли"}
{"url": "http://www.focus-news.net/news/2018/01/10/2475717/premierat-boyko-borisov-se-vazmuti-ot-premahvaneto-na-protesten-bilbord-na-sindikatite-v-mvr-obzor.html", "text": "Премиерът Бойко Борисов се възмути от действията на частна фирма, която е премахнала протестен билборд на синдикатите в МВР. Съобщението бе поместено на билборда на кръстовището на ул. „Гурко\" и бул. „Евлоги Георгиев\", като с него служителите на МВР смятаха да посрещнат гостите за откриването на Българското председателство. В началото на правителственото заседание в сряда стана ясно, че  премиерът Борисов е разпоредил на министър Лиляна Павлова да осигури на протестиращите толкова билбордове, колкото пожелаят.  „Председателството е на България, нито е мое, нито е на правителството. Всички билбордове да се дадат, който каквото лошо има да каже, там може да го сложи и да си каже. Няма да рекламираме България, а всеки, каквото иска да сложи. Предоставете им ги, за да знаем, че максимум добре ще се покажем. В края на краищата ще покажем това, което сме“, обясни премиерът. Бойко Борисов обърна внимание на допълнително осигурените средства към МВР.  „Не само, че не сме в колизия с техния протест. 55 млн. изплатихме повече на МВР, 100 млн. повече за армията, безспорно искаме да увеличим на всички доходите, но увеличихме и пенсиите“, добави той.\r\nСпоред Борисов бързо се е забравило колко милиарди е изплатило правителството за Белене, за американските централи, за КТБ. „Огромни пари. А тази година, никога толкова пари в бюджетите на министерствата, научните институции, университетите, защото сега ще дойде и УНСС с поне 1,8 млн. лв. искане за новата сграда. Ще им ги предоставим“, каза още той. \r\nМалко по-късно от Синдикална федерация на служителите в МВР (СФСМВР) изпратиха съобщение, в което съобщиха, че са получили предложение от правителството да използват за периода до 15 януари 2018 г. един от билбордовете, които са запазени във връзка с председателството на Съвета на ЕС. От Федерацията заявиха, че оценяват изключително високо този жест на правителството за възстановяване на една несправедливост, но няма да се възползват от това предложение. Те смятат, че в момента е много по-важно да бъде решен проблемът с ниските възнаграждения на служителите в МВР, които водят до сериозна демотивация на работещите в системата, правят професиите „полицай“, „пожарникар“ и „спасител“ неатрактивни и занижават качеството на услугата „сигурност“, която доставя МВР. \r\nПредставителите на СФСМВР заявяват, че предпочитат на планираната на 11 януари среща с министър-председателя Бойко Борисов да бъдат решени устойчиво проблемите с ниското заплащане на работещите и да се обсъдят възможностите за изготвяне на стратегия за обществен ред и сигурност и реформиране на МВР с хоризонт 2030. \r\nОт Федерацията допълниха, че отдават много по-голямо значение на това, отколкото на един билборд.\r\nОт „Метрополис груп\" АД изпратиха становище, в което уточниха, че билбордът със синдикално послание на служителите на МВР е демонтиран заради нарушен договор.", "date": "2018.01.10", "title": "Премиерът Бойко Борисов се възмути от премахването на протестен билборд на синдикатите в МВР (ОБЗОР)"}
{"url": "http://www.focus-news.net/news/2018/01/10/2475718/predstoyashti-mezhdunarodni-sabitiya-za-11-yanuari-agentsiya-fokus.html", "text": "Иранският външен министър Мохамад Джавад Зариф е на посещение в Брюксел, където ще обсъди с представители на ЕС Иранското ядрено споразумение, което САЩ поставят под въпрос.\r\n*** Министър-председателят на България Бойко Борисов официално открива ротационното си председателство в Съвета на ЕС в присъствието на всички европейски комисари. \r\n*** Трима от каталунските лидери, задържани във връзка с проведения референдум за независимостта на областта, ще бъдат изслушани от испанския съд.\r\n*** Италия, която председателства ОССЕ през 2018 г., ще представи приоритетите на организацията. \r\n***", "date": "2018.01.10", "title": "Предстоящи международни събития за 11 януари  ( Агенция „Фокус“ )"}
{"url": "http://www.focus-news.net/news/2018/01/10/2475719/veliko-tarnovo-universitetite-vav-velikobritaniya-ostavat-nay-predpochitani-ot-kandidat-studentite-ot-oblastta.html", "text": "Университетите във Великобритания остават най-предпочитани от кандидат-студентите от Велико Търново, решили да продължат образованието си в чужбина. Това каза за Радио „Фокус“ – Велико Търново Цветанка Антова, офис мениджър във фирма за образователни консултации. Тя посочи, че и тази година таксата за обучение ще се поема от правителствената организация. Така бъдещите студенти трябва да заплатят единствено настаняването и разходите си за живот. „Това е едно голямо облекчение, на което се дължи силният интерес към дестинация Великобритания и през тази година“, посочи Цветанка Антова. Тя припомни, че през есента на 2017 година близо 100 деца от Велико Търново са започнали своето обучение в университети на островната държава. Сред другите популярни дестинации сред кандидат-студентите са Холандия, Дания. Швеция Германия и Австрия. Антова съобщи, че и тази година се очаква засилен интерес към Холандия. „Който иска да е малко по-наблизо и харесва скандинавските дестинации, се насочва към Холандия, където има богато разнообразие на програми на английски език“, добави консултантът. Тя посочи, че тази година бъдещите студенти, които са подали документи е четири университета в тази държава, ще имат възможност лично да посетят базите на тези висши учебни заведения през месец февруари. По думите ѝ  така те ще могат да определят своя фаворит.\r\nЦветанка Антова каза още, че на 15 януари изтича срокът за кандидатстване в университетите във Великобритания, както и за програмите на лотариен принцип в Холандия. Тя подчерта, че приемът на документи за Обединеното кралство продължава и след 15 януари, но ако изпуснат срокът, бъдещите студенти няма да имат възможност да се възползват от допълнително финансиране под формата на стипендия. „Трябва възможно най-скоро заинтересованите бъдещи студенти да се свържат с нас, за да проверим документите, кандидатурата и всичко да бъде изпратено в срок и да е възможно най-изрядно“, посочи Цветанка Антова.\r\nТя съобщи, че на 15 януари изтича и един друг важен срок. Ако подадат документи сега, младите хора ще могат да използват 5% отстъпка от цената на езикови ваканции и курсове в чужбина както индивидуални, така и групови. Цветанка Антова подчерта, че езиковите ваканции са изключително полезни, особено за кандидат-студентите. Предлагат се профилирани такива, както и като подготовка за определен изпит. „Много деца пътуват по програма „Английски и право“. За няколко седмици в Лондон те научават правната терминология на английски език, но и посещават съдилища и други интересни за бъдещите студенти и професионалисти работни места“, посочи тя. Антова каза още, че кандидат-студентите могат да се възползват от специална промоция за езикови ваканции в Швейцария. Ако се запишат в периода от 15 до 19 януари, те ползват 20% отстъпка.\r\nНадежда КРЪСТЕВА", "date": "2018.01.10", "title": "Велико Търново: Университетите във Великобритания остават най-предпочитани от кандидат-студентите от областта"}
{"url": "http://www.focus-news.net/news/2018/01/10/2475720/ali-hameney-skoroshnite-shteti-naneseni-ot-sasht-varhu-iran-shte-poluchat-otgovor.html", "text": "Върховният духовен лидер на Иран аятолах Али Хаменей обвини САЩ по време на честванията по случай 40 години от началото на Ислямската революция в страната, че  стоят зад скорошните улични протести в страната, предава ISNA.\r\n„Според разузнаването ни има триъгълна схема, активирала случилото се. Планирането е на САЩ и на Израел. Парите идват от богатите правителства на страните край Персийския залив. Извършител е „Организацията на муджахидините на иранския народ“, които са наети да извършат плана“, заяви Хаменей. Той отбеляза, че скорошните щети, нанесени от САЩ върху Иран, ще получат отговор. \r\n„Политиците в САЩ започнаха да говорят пълни глупости. Президентът Доналд Тръмп заяви, че иранската политическа система е уплашена от народа. Не! Иранската политическа система е родена от народа. Тръмп казва, че иранската политическа система е уплашена от мощта на САЩ. Ако бяхме толкова уплашени от САЩ, как така ги изритахме от Иран в края на 70-те години и как ги изритахме от Близкия изток през последните години?“ допълни той.  Виктор Турмаков", "date": "2018.01.10", "title": "Али Хаменей: Скорошните щети, нанесени от САЩ върху Иран, ще получат отговор"}
{"url": "http://www.focus-news.net/news/2018/01/10/2475312/predstoyashti-sabitiya-v-stranata-za-10-yanuari-agentsiya-fokus.html", "text": "***\r\nОт 16.00 часа в Централен Военен Клуб ще се проведе ежегодната церемония на Международната награда на херцога на Единбург – България. Президентът Румен Радев, патрон на организацията, ще връчи почетните значки и сертификати на над 120 младежи от цялата страна. В събитието специално участие ще вземе и Н. Пр. Ема Хопкинс, посланик на Великобритания. \r\n***\r\nОт 10.00 часа в зала 3 на НДК ще се проведе редовното правителствено заседание. \r\n***\r\nОт 14:30, в сградата на Народното събрание на пл. \"Княз Александър I\" №1, зала 238, Комисията по правни въпроси ще проведе обсъждане на Указ № 274 от 29.12.2017 г. на Президента на Република България за връщане за ново обсъждане на Закона за противодействие на корупцията и за отнемане на незаконно придобитото имущество, приет от Народното събрание на 20 декември 2017 г. и мотивите към указа.\r\n***\r\nОт 13.00 часа, на Терминал 2 на Летище София (до стоянката на такситата на изхода за пристигащи пътници), ще бъдат представени електрическите автомобили Renault Zoe, които ще превозват делегатите на Българското председателство на Съвета на ЕС 2018. Начало на партньорството ще дадат министърът за Българското председателство на Съвета на ЕС 2018 Лиляна Павлова и генералният мениджър на Рено Нисан България, г-н Рено Пирел.\r\n***\r\nОт 09.30 часа 2 състав на Софийския градски съд ще гледа делото срещу Мирослав М., бивш началник от ДАНС, обвинен в изнасяне на информация (чл. 357-360 НК).\r\n***\r\nОт 10.30 часа в зала 6 на Cinema City Mall of Sofia ще се проведе медийната прожекция на „Малък голям живот“– най-новият филм на Александър Пейн. \r\n***\r\nОт 10.00 часа 12 състав на Специализирания наказателен съд ще гледа делото срещу Иван М., Марио Г., Методи З., Петър Д. и др., обвинени в организиране и ръководене на организирана престъпна група.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в обвинени в организиране и ръководене на организирана престъпна група.\r\n***\r\nОт 11.00 часа 10 състав на Специализирания наказателен съд ще гледа делото срещу Кольо К., Мариета В., Василена К. и др., обвинени в обвинени в организиране и ръководене на организирана престъпна група.\r\n***\r\nОт 11.00 часа, в Съюза на юристите, АБВ организира дискусия за антикорупционния закон. \r\n***\r\nОт 11.00 часа в сградата на БТА пресконференция на тема:  „НЕ на жертвите по пътищата на България!”, организира Сдружение „Институт за пътна безопасност” (ИПБ).\r\n***\r\nОт 11.00 часа, в зала 610 на НАП (бул. „Дондуков” 52), ще се проведе пресконференция по повод данъчно-осигурителната кампания през 2018 г. \r\n***\r\nОт 12.00 часа в Полонистичен кабинет № 149, Софийски университет „Св. Климент Охридски“, бул. „Цар Освободител“ № 15, ще се състои лекция на Ян Малицки, директор на Центъра за Източна Европа на Варшавския университет.\r\n***\r\nОт 14.00 часа в АПИ ще бъдат отворени офертите в обществената поръчка за изпълнител на участък от път I-8 между Драгоман и Сливница, с дължина 16.98 км.\r\n***\r\nОт 15.00 часа 7 състав на Специализирания наказателен съд ще гледа делото срещу Кирил Т., Милен В., Виктор Б. и др., обвинени в обвинени в организиране и ръководене на организирана престъпна група.\r\n***\r\nОт 18.00 часа в зала „София” на БЧК (бул. „Джеймс Баучер” 76) ще се проведе среща–разговор по теми, свързани с безопасното поведение и пребиваване в планината при зимни условия: Метеорология в планините, Лавинна безопасност, Първа долекарска помощ, Екипировка.\r\n***\r\nОт 18.00 часа Лидерът на БСП – София Калоян Паргов ще вземе участие в тържествено честване на 170-ата годишнина от рождението на Христо Ботев на 10 януари. Събитието е организирано от Съюза на българските писатели и издателство „Захарий Стоянов“ и ще се проведе от 18.00 часа в Големия салон на Българската академия на науките (ул. „15-и ноември“ №1, площад Народно събрание). \r\n***\r\nОт 18.00 часа в големия салон на БАН, ул. „15 ноември“ № 1, ще се проведе вечер, посветена на 170 години от рождението на Христо Ботев. \r\n***\r\nОт 18.00 часа, в Галерия „Райко Алексиев“, ще бъде открита изложба на скулптора Валентин Старчев. \r\n***\r\nОт 11.00 часа в зала 5 на община Благоевград ще се проведе пресконференция на Сдружение \"Институт за пътна безопасност\", обединяващо експерти по пътна безопасност, пострадали при пътно-транспортни произшествия организират пресконференция на тема \"Не на жертвите по пътищата на България\".\r\n***\r\nОт 10.30 часа Областен информационен център – Благоевград ще бъде домакин на туристически форум под надслов \"На фокус е туризмът\". \r\n*** \r\nОт 11.00 часа в Юнашки салон във Варна ще се проведе пресконференция на Сдружение „Институт за пътна безопасност” на тема \" Варна- обединени за пътна безопасност\". \r\n***\r\nОт 12.30 часа на стадион „Христо Ботев“ ръководството на ПОФК „Ботев“ ще даде пресконференция по повод първата тренировка за новия сезон. \r\n***\r\nВ Художествена галерия ще се проведе Работилничка за въображение: “Приказни герои от глина.”\r\n***\r\nОт 17.30 часа, в заседателната зала на Община Дупница, ще се проведе публично обсъждане на бюджета за 2018 година.\r\n***\r\nОт 17.30 часа в експозиционна зала \"Кутловица\" ще бъде открита Изложбата „Завръщане“ на Виолета Апостолова – Лети.\r\n***\r\nОт 14.00 часа в клуба на пенсионера „Христо Ботев” РЗИ организира измерване на костната плътност. \r\n***\r\nОт 14.00 часа в залата на областна администрация ще се проведе извънредно заседание на Асоциацията по ВиК.\r\n***\r\nОт 17.00 часа в залата за временни изложби на Регионален исторически музей – Пазарджик ще бъде открита изложбата „За свободата на Отечеството”.\r\n*** \r\nОт 9.00 ч., зала 1, Окръжният съд в Пловдив ще гледа дело срещу подсъдимия Георги Г. по обвинения в това, че на 10.06.2013 г. в град София в Общинска служба по земеделие – Нови Искър е представил неверни сведения в Заявление за подпомагане 2013 по Схемата за единно плащане на площ,  финансирани от Европейски фонд.\r\n*** \r\nОт 13.30 часа, зала 5 Окръжният съд в Пловдив ще гледа дело срещу подсъдимия Димитър М.. Той е обвинение в това, че на 7.03.2016 г. в гр. Пловдив при управляване на моторно превозно средство – лек автомобил „Опел Корса“ е нарушил правилата за движение по ЗДвП: чл.20 ал.2 изр. 2, чл. 116, и по непредпазливост е причинил смърт на В. А. \r\n***\r\nОбщински съветници от Общински съвет – Пловдив ще проведат приемни за граждани.  Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А.  Георги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул.”Академик Петър Динеков”№1А. Ани Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. Емил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5. \r\n***\r\nОт 14.00 часа, в кабинета Ивета Боянова, Директорът на Дирекция \"Местни приходи и такси\" Ивета Боянова ще даде пресконференция във връзка с началото на данъчната кампания в Общината. \r\n***\r\nОт 11.00 часа в Държавна опера-Русе ще бъде представена детска оперета “Ани в царството на цветята”. \r\n***\r\nОт 11.30 часа, в града ще бъде тествана съвместимостта на системите за известяване при бедствия и въздушна опасност. Тестовете ще се проведат в производствената и складова база на „Еко България“ ЕАД - „Депо Стара Загора“. \r\n***\r\nОт 17.30 часа в зала „П. Р. Славейков“ на Общински съвет Стара Загора ще се проведе публично обсъждане на проектобюджета на Общината за 2018 г.", "date": "2018.01.10", "title": "Предстоящи събития в страната за 10 януари (Агенция „Фокус”)"}
{"url": "http://www.focus-news.net/news/2018/01/10/2475313/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Късно във вторник, Турция призова посланиците на Русия и Иран в страната заради нарушенията в договорената между трите държави зона за деескалация на напрежението в Сирия, пише вестник Daily Sabah. Атаки срещу т.нар. умерена опозиция от страна на силите на сирийския режим в провинция Идлиб нарушават усилията да се намери политическо решение на кризата. Такова е мнението на Турция, изразено от външния министър Мевлют Чавушоглу. \r\n„Режимът използва като извинение групировката ан-Нусра за да напада умерената опозиция“, заяви първият дипломат на Анкара. „Това наранява процеса за намиране на политическо решение на кризата“, допълни Чавушоглу.\r\nНеговият коментар е направен само ден след като сили на сирийския режим установиха контрол над 14 населени места по време на настъплението си в северната част на страната. Правителствените войски целят да установят контрол върху пътя, който свързва Дамаск със северния град Алепо, като за тази цел е нужно да се неутрализира държаната от противници на режима въздушна база в Идлиб, разкрива турското издание. \r\nВестникът припомня, че части от Идлиб са включени в т.нар. зони за деескалация на напрежението, в които Турция, Русия и Иран целят да спрат всякакви възможни военни действия, които биха могли да избухнат. Освен това в части от провинцията има разположение турски военни контингенти, които според официалната позиция на Анкара са на мястото за да следят дали се изпълняват условията за деескалация. \r\nСирийското правителство и президента Башар Асад няколко пъти зявиха, че не желаят на територията на държавата да има разположени турски военни.\r\n*** Севернокорейският лидер Ким Чен-ун прекара 2017 г. плашейки света с ядрените си оръжия и балистични ракети. Но сега изглежда, че новата година му е донесла повод за проявяването на неочаквано обаяние – Зимните олимпийски игри, отбелязва американското издание The New York Times. \r\nВъв вторник стана ясно, че Северна Корея ще участва в Олимпиадата, която ще се проведе следващия месец в южнокорейския град Пьончан. Освен това изглежда, че двете Кореи ще проведат редица разговори помежду си, целящи да намалят напрежението на полуострова. \r\nНо доста малко хора смятат, че Ким Чен-ун е мотивиран в решенията си само от олимпийския дух, пише още вестникът. Един от водещите южнокорейски анализатори Паик Ха-сун заяви, че целта на севернокорейския лидер е „да обезвреди заплахите на американския президент Доналд Тръмп, който заплашва с военна интервенция и накара международната общност да намали икономическия натиск“. Според Паик Ха-сун, Пьончан представлява невероятна възможност за тази цел. \r\nПо време на новогодишното си обръщение, Ким Чен-ун заяви, че САЩ вече не могат да започнат война на Корейския полуострова заради атомните оръжия на Пхенян. Лидерът обаче предупреди хората си да не забравят икономическите санкции, които все още действат. Ким Чен-ун подаде маслиновото клонче към Южна Корея с призив „братската държава“ да скъса връзките си с Вашингтон. Неговите думи за полагане на общи усилия за намаляване на напрежението със сигурност ще трогнат сърцата на много южнокорейци, отбелязва американското издание.\r\nМалко след това бе възстановена горещата линия между Северна и Южна Корея, а ако обещанието за по-чести преговори се изпълни, то това наистина ще подкопае намеците и основанията на Доналд Тръмп за започване на война. \r\nСпоред други анализатори, сред които и професорът занимаващ се със Северна Корея Ко Ю-хан, Северна Корея е избрала пътя на диалога защото икономическите санкции наистина дават желания резултат. А ако иска да раздели Южна и Северна Корея, то няма по-добър начин от спорта, пише изданието. Много хора си спомнят как на Олимпиадата през 2000 година атлетите на двете държави пратиха единна делегация на церемонията по откриването, а през юни 2017 г. сегашният президент на Южна Корея Мун Дже-ин заяви, че „иска да види същата слава отново“.  \r\n*** Има вероятност специалният прокурор по делото за предполагаемата руска намеса на американските президентски избори Робърт Мюлер да разпита американския президент Доналд Тръмп в рамките на воденото от него разследване, пише американското издание Washington Post. По неофициална информация, с която разполага вестникът, Мюлер е повдигнал въпроса относно евентуален разпит на Тръмп по време на среща с адвокатите на президента Джон Доуд и Джей Секулоу, проведена в последните дни на декември. \r\nЕкипът на специалния представител може да интервюира Тръмп по въпроса скоро, най-вероятно в рамките на следващите няколко седмици, пише още изданието, като се позовава на информация от човек, близък до Тръмп, който е пожелал да запази анонимност. Съгласно дадената информация, Тръмп би се съгласил да участва, тъй като това би опровергало отправените към него обвинения, според които той е спечелил президентския пост с помощта на намеса от страна на Русия. \r\nСпоред други източници на вестника обаче съветниците на Тръмп не са съгласни да му позволят да бъде разпитан без да бъдат договорени предварително условията на интервюто. Обсъжда се и възможността държавният глава да изпрати писмен отговор на зададени от Мюлер въпроси, тъй като такъв случай вече е налице при президента Роналд Рейгън по време на разследването относно нарушаването на оръжейното ембарго, наложено над Иран през втората половина на 90-те години. \r\nКъм момента адвокатите Доуд и Секулоу са отказали да дадат мнение, коментар е отказан и от Белия дом. \r\nСпоред хора, запознати със ситуацията, екипите на Тръмп и Мюлер ще се срещнат скоро за да обсъдят възможна дата и час, както и условията, при които президентът би се съгласил да участва в такъв разпит.  \r\n***   Северна Корея потвърди, че ще участва на Зимните олимпийски игри в южнокорейския град Пьончан през следващия месец. По време на първите междукорейски разговори, провели се за последните две години, двете страни също така се разбраха да проведат срещи между военните си, пише  Korea Herald.\r\nЮжнокорейската делегация, водена от министъра на националното обединения Чо Мьон-гьон  и севернокорейската, водена от председателя на Комитета за мирното обединение на нацията Ли Сон-гвон  се срещнаха в граничното селище Пханмунчжом в 10:00 часа сутринта местно време (3:00 часа сутринта българско) . Срещата продължи повече от 12 часа. \r\n„Южна и Северна Корея се разбраха да си сътрудничат при провеждането на помирението и единството чрез намаляване на военното напрежение и установяването на мирна среда“, пише в официално заявление на двете делегации, издадено след преговорите. „Северът и Юга са се разбрали, че е необходимо да се намали военното напрежение и да се проведат военни преговори за решаване на въпроса“, пише още  в документа.  Двете корейски държави са поели ангажимент да разрешат „всички въпроси, които са изникнали в междукорейските отношения“. \r\nСпоред постигнатите споразумения Северна  Корея ще изпрати на Олимпийските игри в Пьончан освен атлети, делегация на своя Олимпийски комитет, зрители и журналисти. \r\nДвете страни са се разбрали да продължат в бъдеще преговори на високо равнище и да провеждат диалог, свързан с другите сфери на междукорейските отношения.\r\nВъпросът за провеждането на срещи на членовете на семействата, разделени по време на Корейската война, не е споменаван в официалното заявление. \r\nПо-рано президентството на Южна Корея обяви, че преговорите ще проправят пътя за подобряването на отношенията между Сеул и Пхенян. Министерството на националното обединение на свой ред съобщи, че служат за основа на севернокорейската политика на президента Мун Джей-ин и ще подобрят взаимното разбирателство.\r\nВъпреки това контактите между двете корейски държави не са били съвсем гладки. Според представители на южнокорейските власти водачът на севернокорейската делегация Ли Сон-гвон  е изразил „силно недоволство“ заради това, че южнокорейските представители са споменали за ядреното разоръжаване още  в началото на преговорите. \r\nВ началото на срещата Южнокорейската делегация е предложила преговори между военните от двете страни и е призовала Севера да намали напрежението на полуострова и да „поднови диалога за установяване на мир, включващ и ядрено разоръжаване“.\r\n*** Равин е убит при нападение с огнестрелно оръжие в централната част на областта Самария на Западния бряг, съобщава вестник The Jerusalem Post.\r\nСъгласно разпространените данни, мъжът е прострелян от преминаващ автомобил в късните часове на вторник, 9 януари. Жертата е получила няколко огнестрелни рани по шията и горната част на тялото. На място са изпратени парамедици, които са транспортирали простреляния в медицински център в град Кфар Сава, където лекарите са констатирали смъртта му.\r\n***", "date": "2018.01.10", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/01/10/2475314/voa-hoyt-brayan-yi-zavarshva-mandata-si-na-zamestnik-pomoshtnik-darzhavniyat-sekretar-na-sasht-za-tsentralna-i-iztochna-evropa.html", "text": "Заместник-помощник държавният секретар на САЩ за Централна и Източна Европа Хойт Брайън Йи завършва мандата си, разясниха от Държавния департамент за Voice of America. \r\nПо-рано телевизионният канал Al Jazeera съобщи, че Хойт Брайън Йи е подал оставка, а в медиите бе разпространена информация, че той ще бъде изпратен като дипломатически представител на САЩ в една от страните от Западните Балкани. \r\n„Както знаете, американските дипломати сменят позициите си на всеки няколко години, в рамките на нормалния процес на разпределяне на отговорностите. Заместник-помощник държавният секретар Хойт Брайън Йи заема поста повече от четири години\", заяви говорителят на Държавния департамент, отбелязвайки, че все още няма ново назначение за американския дипломат. \r\nВ писмено изявление, предадено на VOA, Държавният департамент изказва благодарности на Хойт Брайън Йи за неговата „дългогодишна служба и ангажираност към поста“, и му пожелава успех в следващото му назначение.Тереза Герова", "date": "2018.01.10", "title": "VOA: Хойт Брайън Йи завършва мандата си на заместник-помощник държавният секретар на САЩ за Централна и Източна Европа"}
{"url": "http://www.focus-news.net/news/2018/01/10/2475315/zdf-stiv-banan-napusna-braytbart.html", "text": "Стив Банън, бивш главен стратег на американския президент Доналд Тръмп, напуска новинарския интернет портал \"Брайтбарт\", предава германският телевизионен канал ZDF.\r\nБанън бе подложен на натиск, след като бе включен в книгата на журналиста Майкъл Улф „Пожар и ярост: В Белия дом на Доналд Тръмп“, в която авторът поставя под съмнение психичното здраве на 45-тия президент на САЩ. Банън отрече твърденията, съдържащи се в книгата, която излезе на пазара миналата седмица.\r\nСъответното съобщение за оттеглянето на Банън от ултраконсервативния сайт бе публикувана на официалната му страница. Той ръководеше „Брайтарт“ от 2012 г. насам, след смъртта на основателя му Андрю Брайтбарт. Тереза Герова", "date": "2018.01.10", "title": "ZDF: Стив Банън напусна „Брайтбарт“"}
{"url": "http://www.focus-news.net/news/2018/01/10/2475316/foreign-policy-vreme-e-severna-koreya-da-bade-bombardirana.html", "text": "Унищожаването на ядрения арсенал на Северна Корея все още е все още национален интерес на САЩ, пише политологът и историк от румънски произход Едуард Лутвак в статия за списание Foreign Policy.\r\nСеверна и Южна Корея възобновиха диалога помежду си, но нима наистина резултатът от него ще бъде по-различен от предишните опити за разговори между Пхенян и Сеул? Както и по-рано, Южна Корея ще \"възнагради\" скандалното поведение на северния си съсед като му предостави значителни средства, нарушавайки по този начин неотдавна наложените санкции от Съвета за сигурност на ООН. Междувременно Северна Корея ще продължава да преследва целта си за развитие на междуконтинентални балистични ракети, които вече многократно са изпитвали при опити от октомври 2006 г., май 2009 г., февруари 2013 г., януари 2016 г., септември 2016 г. и септември 2017 г. \r\nВсеки ракетен тест би бил отличен повод за САЩ да направят в Северна Корея онова, което Израел извърши в Ирак през 1981 г. и в Сирия през 2007 г., а именно - да използва добре насочени конвенционални оръжия, за да унищожи ядрените и оръжията за масово унищожение на режими, които не би трябвало да притежават такива. \r\nРазбира се, има причини за това Вашингтон да не предприема действия срещу режима в Пхенян. Но най-често цитираните са твърде слабо обосновани. \r\nЕдин от погрешно използваните аргументи да не се атакува Северна Корея е страхът от отмъщение чрез директни ответни действия. Американските разузнавателни агенции твърдят, че изолираната комунистическа страна вече разполага с балистични ракети с ядрени бойни глави, които могат да достигнат до територията на САЩ. Това обаче, ако не преувеличение, е най-малко бъдеща прогноза, която все още може да бъде пресечена чрез предприемането на бързи действия. Първото севернокорейско ядрено устройство, което би могло да бъде миниатюризирано в бойна глава за балистични ракети с голям обхват, бе тествано на 3 септември 2017 г., докато първата МКБР бе тествана на 28 ноември 2017 г. Ако севернокорейците успеят да завършат мащабното инженерно разработване и първоначалното производство на оперативни балистични ракети с ядрени бойни глави в кратък период от време - при с техния съвсем ограничен бюджет, то тогава тяхната степен на владеене на науката и инженерството би била безпрецедентна и наистина феноменална. Но това обаче едва ли е така. \r\nВ действителност, Северна Корея би могла да отмъсти за всяка атака, използвайки своята ракетна артилерия срещу столицата на южния си съсед и околностите й, където само на около 35 мили (около 56 км) от разделителната линия живеят близо 20 млн. души. Американските военни изтъкват риска от \"море от огън\", за да оправдаят бездействието си. Но тази уязвимост не трябва да парализира политиката на САЩ поради една проста причина: в голяма степен тези страхове произтичат от самите тях.\r\nКогато - тогава. Преди 40 г. американският президент Джими Картър реши да изтегли всички военни части от Южна Корея, съветниците по отбраната (сред които и авторът на статията - бел. р.), призоваха правителството в Сеул да премести министерствата и администрацията далеч от северната граница, и да предостави стимули това да направят и частни компании. Южна Корея трябваше да помисли за създаването на адекватни убежища, като тези в швейцарския град Цюрих, където всяка новопостроена сграда трябва да разполага със специално помещение за защита на гражданите. (По този начин при евентуална атака броят на цивилните жертви би бил много по-нисък, ако те не напускат домовете си, за да търсят убежище). Освен това, през следващите години, властите в Сеул имаха възможност да закупят противоракетни системи от Израел и САЩ, които биха могли да отбият 95% от севернокорейските ракети, насочени към населени места в страната. \r\nНо през последните четири десетилетия южнокорейските правителства практически не предприеха никакви действия в изброените по-горе насоки. Официално обявените 3 257 бомбоубежища в района на Сеул не са нищо повече от подземни търговски центрове, метростанции и хотелски паркинги, в които при това няма нито храна, нито медицински комплекти, нито противогази. Вместо закупуване на система за ПРО от Израел, южнокорейците предпочетоха да изхарчат парите си за разработването на ново поколение бомбардировач, насочен към Япония. \r\nДори и сега обаче броят на жертвите може да бъде минимализиран чрез програма за устойчивост при катастрофи. Тя трябва да включва подсилване на приземни етажи на сгради от всякакъв мащаб, за да бъде гарантирана защитата на цивилните при евентуална атака от страна на Северна Корея.\r\nВ крайна сметка, не бива да се позволява умишленото бездействие на Южна Корея в продължение на години да парализира САЩ пред лицето на огромната заплаха за собствените им национални интереси, а също и на техните съюзници в други части на света. Северна Корея продава своите балистични ракети - най-вече на Иран, не е трудно да си представим, че продава също и ядрените си оръжия. \r\nДруга често посочвана причина за това САЩ да се въздържат от атака - че ще бъде много трудно тя да бъде извършена бързо и успешно - е дори още по-малко убедителна. Твърди се, че унищожаването на севернокорейските ядрени съоръжения ще изисква хиляди бомбардировки. Но всички ядрени съоръжения на Северна Корея - известни и възможни - не са по-повече от няколко дузини, а повечето от тях са и доста малки. При липса на разумен военен план унищожаването им би могло да изисква десетки хиляди въздушни удари. \r\nЗа съжаление, не за първи път военното планиране на САЩ може да се  окаже необосновано. Американските военновъздушни сили обикновено отхвърлят масираните удари, настоявайки вместо това за общо \"потискане на вражеските въздушни защити\". Това е особен вид стратегия, при който всеки радар на въздушната отбрана, ракети \"земя-въздух\" и бойни самолети в дадена страна трябва да бъде бомбардирана отделно с цел предпазване на американските пилоти от излишни рискове.  Като се има предвид, че радарните, ракетите и въздухоплавателните средства на Северна Корея са отдавна остарели, с буквално античен електронен механизъм, изискванията на ВВС не са нищо друго освен извинение за бездействие. \r\nМоже би единствената добра причина, която би трябвало да ни разколебава за нападение срещу Северна Корея, е Китай. Пекин обаче едва ли ще се намеси с действия срещу САЩ. Идеята за Китай като защитник на Северна Корея е отдавна излязла от употреба. Да, китайците не биха искали Северна Корея да изчезне, а американските войски да се придвижват в близост до границите им. \r\nПричината се корени в друго. Ядрените оръжия гарантират независимост на Северна Корея от китайско влияние. Един от възможните сценарии за ситуацията след възможните американски удари, когато режимът в Пхенян няма да съществува, предвижда доминиращо влияние на Пекин над Южна Корея. А в Сеул вече има политици - като например президент Мун Дже-ин, които биха предпочели китайския вместо американския патронаж над страната им. Корейски полуостров, доминиран от Китай, ще направи Япония по-малко сигурна и ще ограничи влиянието на САЩ в Тихия океан. Това е разковничето. \r\nНа теория атака срещу Северна Корея би могла да бъде предотвратена от политическото обединение на полуострова, при което САЩ ще успокоят китайските страхове, като бързо дислоцират своите войски на юг, вместо да ги преместват на север. На практика обаче това ще бъде труден план, не само защото правителството на Южна Корея и гражданите й като цяло не желаят да споделят просперитета си с изостаналия Север, както някога направиха западногерманците със своите източногермански сънародници.\r\nЗасега изглежда очевидно, че военните власти на САЩ са изключили предполагаема военна възможност за справяне със севернокорейския проблем. Но Вашингтон все още може да отърве света от огромната опасност, произтичаща от Северна Корея, ако предприеме необходимите действия, преди Пхенян да успее да развие ядрени оръжия за поразяване на далечни разстояния. \r\nВярно е, че Индия, Израел и Пакистан имат такъв арсенал, без до този момент да има катастрофални последици от това. Но всеки от тях е доказал своята надеждност по един или друг начин - нещо, което не може да се каже за Северна Корея. Техните посолства в други страни, например, не продават наркотици и не са замесени с трафик на фалшиви банкноти. Още повече, че тези три страни вече са преминали през тежки кризи и са водили войни, без да използват \"ядрения коз\", така, както прави Ким Чен-ун. \r\nСеверна Корея е различна и политиците в САЩ трябва да признаят реалността, преди да е станало твърде късно.. Тереза Герова", "date": "2018.01.10", "title": "Foreign Policy: Време е Северна Корея да бъде бомбардирана"}
{"url": "http://www.focus-news.net/news/2018/01/10/2475317/balgariya-v-svetovnite-medii-pokazno-ubiystvo-v-stolitsata-balgarskoto-predsedatelstvo-na-saveta-na-es-i-usiliyata-na-sofiya-za-podobryavane-na-dvustrannite-otnosheniya-mezhdu-bryuksel-i-ankara-agentsiya-fokus.html", "text": "Българският посланик в Европейския съюз Димитър Цанчев съобщи, че българското председателство в Съвета на ЕС вижда потенциален риск страните от Западните Балкани да „погледнат на друго място“ , докато Съюзът се колебае дали да ускори присъединяването им, предаде  EurActiv.\r\n„Със сигурност гледаме на Западните Балкани като на част от Европа. Надеждите за европейско бъдеще в тази част на континента за жалост намаляха през последните години и има риск ЕС да остави празнина. Разбира се, може да видим как други сили, които не са европейски, демонстрират повече интерес в региона“, заяви българският дипломат.\r\nТой не назова за кои неевропейски сили става дума, но редица доклади предполагат руски апетит към Сърбия, Черна гора и Македония, китайски интереси към Македония и Сърбия, турски интереси към Албания, Босна и Херцеговина, Косово и Македония, както и саудитски към Босна и Херцеговина. \r\nЦентрален елемент от българското председателство е срещата на високо равнище от 17 май, в която ще се съберат лидерите на страните членки на ЕС и на шестте западнобалкански държави. При молба да предостави график за присъединяването на западните балкански държави, Цанчев заяви, че той зависи от страните членки на ЕС, както и от прогреса, отбелязан от шестте държави: Албания, Босна и Херцеговина, Косово, Македония, Сърбия и Черна гора.  Той уточни, че всяка от тези страни представлява специфичен случай. „Някои са по-напреднали като Сърбия и Черна гора, други като Македония и Албания се надяват да започнат преговорите, други имат много за вършене“, заяви той. \r\nДипломатът уточни, че Македония с новото правителство на социалдемократа Зоран Заев има „нова воля“ да разреши двустранните въпроси, които пречат на страната да започне преговорите за присъединяване.\r\n***  Собственикът на една от най-големите млечни компании в България е убит посред бял ден пред офиса на фирмата си. 49-годишният Петър Христов е застрелян на излизане от автомобила си в столичния квартал „Манастирски ливади“, пише   The Guardian.\r\nВлиятелният бизнесмен е имал интереси в строителството, недвижимото имущество и туризма. Той е откаран в болница, където скоро след инцидента е починал.\r\n„В момента разследването тече. Лицето е 49-годишен български гражданин, бизнесмен“, съобщава комисар Ивайло Иванов от българската полиция. Няма коментар относно мотивите зад нападението.\r\n***  Български бизнесмен е застрелян в понеделник сутринта пред офиса си в София, предава унгарският информационен портал  Index.hu.\r\nОчевидци твърдят, че изстрелите са извършени от близък автомобил. 49-годишната жертва Петър Христов е бил откаран в болница, където е починал от раните си.\r\n„Най вероятно става дума за бизнес интереси“, смята българската полиция. Христов е имал  завод за производство на млечни продукти, както и бизнес в сферата на недвижимите имоти и туризма. Според местните медии той е имал добри отношения с управляващата партия ГЕРБ.\r\n*** Българският министър-председател Бойко Борисов заяви в Истанбул, че по време на своето председателство в Съвета на ЕС страната му ще се стреми към нормализация на взаимоотношенията между Европейския съюз и Турция. Той присъства на откриването на реставрирания храм „Св. Стефан“ в Истанбул заедно с турския президент Реджеп Тайип Ердоган, предава  Укринформ.\r\n„През 2018 г. трябва да нормализираме отношенията между ЕС и Турция и да ги направим такива, каквито бяха преди няколко години“, заяви Борисов. Той обърна особено внимание и на това, че след поемането на председателството в ЕС първото посещение на високопоставено българско длъжностно лице е осъществено именно в Турция. \r\nНа свой ред Ердоган заяви, че възстановяването на българската църква „Св. Стефан“ е важно послание към международната общност, че в Турция в мир и съгласие могат да работят представители на различни вероизповедания.\r\n*** Пресслужбата на президентството на Азербайджан съобщава, че президентите на страната и на България Илхам Алиев и Румен Радев са провели телефонен разговор, предава АПА.\r\nРадев  поздрави Алиев с новата година, пожела му е успех в дейността и  благодари за откриването на пряката въздушна връзка между Баку и София, изразявайки увереност, че тя ще бъде полезна за засилването на връзките между двете държави. \r\nНа свой ред, изразявайки благодарност за вниманието и поздравите, азербайджанският президент  подчерта значимостта на наскоро откритата пряка въздушна линия между столиците на двете държави от гледна точка на по-нататъшното разширяване на азербайджанско-българското сътрудничество. \r\nЗасягайки проекта „Южен газов коридор“, президентът на България подчерта важността му от гледна точка на диверсификацията на източниците на газ за Европа, особено подчертавайки решаващата роля на Азербайджан в проекта. Радев отбеляза, че Азербайджан се интересува в проектите за газифициране на България.\r\nАлиев заяви, че реализирането на проекта „Южен газов коридор“ продължава успешно и че се очаква тази година приключване и на проекта ТАНАП. Според него в близко бъдеще в България ще започне доставката на азербайджански газ.\r\nПо време на разговора Румен Радев е поканил Алиев да извърши официално посещение в България. Поканата е приета.\r\n*** Българският вицепремиер и министър на отбраната Красимир Каракачанов заяви, че е малко вероятно да избухне въоръжен конфликт между Русия и НАТО или между Русия и САЩ, съобщава ТАСС, като се позовава на интервю на Каракачанов дадено за Българската национална телевизия. \r\n„Като военен министър не вярвам във възможността за военен конфликт между НАТО и Русия или САЩ и Русия. Освен това в Брюксел, Вашингтон и Москва има хора с близки ценностни системи, те могат да преговарят и отстранят спорните въпроси, докато с терористичните организаии като „Ислямска държава“ не може да има преговори“, заяви Каракачанов в отговор на въпрос засягащ военните заплахи, с които България може да се сблъска в близко бъдеще. \r\n***", "date": "2018.01.10", "title": "България в световните медии – показно убийство в столицата, българското председателство на Съвета на ЕС и усилията на София за подобряване на двустранните отношения между Брюксел и Анкара (Агенция „Фокус“)"}
{"url": "http://www.focus-news.net/news/2018/01/10/2475318/nzz-v-shveytsariya-izdadoha-preduprezhdenie-za-povishena-opasnost-ot-lavini-v-alpite-v-tsermat-ostavat-blokirani-okolo-13-hilyadi-turisti.html", "text": "Властите в Швейцария издадоха предупреждение за повишена опасност от лавини в Алпите, съобщава вестник Die Neue Zuercher Zeitung. \r\nИнтензивният снеговалеж през нощта във вторник допълнително усложни обстановката и  увеличи опасността от лавини в Швейцарските Алпи. Най-сериозна е ситуацията в Саас-Фее, в района на прохода Симплон и в Цермат, където за първи път от 1999 г. бе издадено най-високо ниво на предупреждение за опасност. \r\nОколо 13 хил. туристи остават блокирани в разположения под връх Матерхорн Цермат. От местната туристическа организация увериха пред изданието, че ситуацията остава спокойна и няма паника сред посетителите на градчето, въпреки извънредната ситуация. „Почти романтично е“, коментира Жанин Имеш от туристическа организация на Цермат. Тереза Герова", "date": "2018.01.10", "title": "NZZ: В Швейцария издадоха предупреждение за повишена опасност от лавини в Алпите, в Цермат остават блокирани около 13 хиляди туристи"}
{"url": "http://www.focus-news.net/news/2018/01/10/2475319/nova-patna-vrazka-do-letishte-sofiya-beshe-otkrita-dni-predi-ofitsialnoto-nachalo-na-predsedatelstvoto-obzor.html", "text": "Министърът на транспорта Ивайло Московски и кметът на София Йорданка Фандъкова откриха новопостроената пътна връзка от бул. „Брюксел“ до летище София. Те пожелаха безаварийно пътуване и призоваха водачите да спазват правилата за движение. Пътната естакада бе пусната символично дни преди официалното начало на Председателството. Стойността на проекта е 13,7 млн. лева, като финансирането е осигурено от бюджета на Министерството на транспорта. Строителните дейности по обекта са започнали през септември 2016 година. Завършен е месец преди заложения краен срок. Изградено е директно скоростно трасе от бул. „Брюксел“ до Терминал 2 на летище София и две пътни връзки до Терминал 1. \r\nМинистърът на транспорта Ивайло Московски заяви, че тази директна връзка, заедно с метрото, до голяма степен ще облекчат пътникопотока и пътуващите към летището граждани. Той изтъкна, че пътната естакада е с висока сложност на изпълнение, като няма много такива в България. Кметът на София Йорданка Фандъкова посочи, че новата пътна връзка ще облекчи движението в района, ще се спестят и вредни емисии. Тя подчерта, че проектът е бил занемарен в миналото, но премиерът Бойко Борисов и транспортният министър Ивайло Московски са поели ангажимент и са го изпълнили. Кметът обясни, че трасето е важно и за развитието на туризма в София. По думите й чрез свързването на летището с метрото, а оттам и с центъра на града, столицата става привлекателна и гостоприемна за туристите.\r\nБиляна ИВАНОВА", "date": "2018.01.10", "title": "Нова пътна връзка до Летище София беше открита дни преди официалното начало на Председателството (ОБЗОР)"}
{"url": "http://www.focus-news.net/news/2018/01/10/2475320/afp-venetsuela-obyavi-otteglyaneto-si-ot-fed-kap-zaradi-lipsa-na-neobhodimite-resursi-za-uchastie.html", "text": "Венецуела, която е в състояние на сериозна икономическа криза, обяви оттеглянето си от тенис състезанието „Фед Къп\", заявявайки, че не разполага с „необходимите ресурси\" за участие в него, предава AFP. \r\nВ изявление Федерацията по тенис на Венецуела обявява, че състезателките й няма да се участват в срещата на Американската група I, която ще се проведе в периода 7-10 февруари в Асунсион между отборите на Аржентина, Бразилия, Чили, Колумбия, Гватемала и домакина Парагвай.\r\nОт разпространения текст става ясно, че отборът на Венецуела не може да се състезава, тъй като Министерството на спорта, което отговаря за одобряването на плащанията на чуждестранна валута, необходима за участието в турнира, не е в състояние да окаже съдействие на тенисистките.Тереза Герова", "date": "2018.01.10", "title": "AFP: Венецуела обяви оттеглянето си от „Фед Къп“ заради липса на „необходимите ресурси“ за участие"}
{"url": "http://www.focus-news.net/news/2018/01/10/2475321/ria-novosti-dvizhenie-pet-zvezdi-se-otkaza-ot-iskaneto-si-za-izlizane-na-italiya-ot-evrozonata.html", "text": "Италианското опозиционно Движение „Пет звезди“ се отказа от искането си за излизане на страната от еврозоната, предава РИА Новости.\r\n„Моментът за излизане от еврозоната вече не е подходящ. Надявам се, че няма да се стигне до референдум, това би било крайна мярка“, заяви лидерът на евроскептичното движение Луиджи Ди Майо в ефира на телевизионния канал Rai.\r\nНай-голямата опозиционна сила в Италия отправя сериозна критика към единната европейска валута. По-рано в интервю за руската информационна агенция Луиджи Ди Майо подчерта, че Германия е единствената страна от Общността, която извлича полза от еврото. Тогава той изрази мнение, че в Италия, а също и в други страни от еврозоната, трябва да бъдат проведени референдуми за отказ от единната валута.Тереза Герова", "date": "2018.01.10", "title": "РИА Новости: Движение „Пет звезди“ се отказа от искането си за излизане на Италия от еврозоната"}
{"url": "http://www.focus-news.net/news/2018/01/10/2475322/ekathimerini-turski-voenno-transporten-samolet-e-izvarshil-narushenie-na-vazdushnoto-prostranstvo-na-gartsiya.html", "text": "Турски транспортен самолет CN-235 е нарушил гръцкото въздушно пространство, навлизайки в Атинския полетен информационен регион над необитаемия остров Зурафа, източно от остров Самотраки в северната част на Егейско море, съобщава електронното издание Ekathimerini, като пояснява, че инцидентът се е случил във вторник. \r\nОт редакцията припомнят, че към настоящия момент турски военни сили провеждат обучения в региона.\r\nВ понеделник самолети от ВВС на Гърция бяха вдигнати във въздуха заради турски изтребители F-16, нарушили въздушното пространство на страната в район, разположен югоизточно от остров Родос..Тереза Герова", "date": "2018.01.10", "title": "Ekathimerini: Турски военно-транспортен самолет е извършил нарушение на въздушното пространство на Гърция"}
{"url": "http://www.focus-news.net/news/2018/01/10/2475323/the-guardian-sasht-planirat-razhlabvane-na-ogranicheniyata-za-yadrenite-orazhiya-i-razrabotvane-na-poveche-izpolzvaemi-boyni-glavi.html", "text": "Администрацията на държавния глава на САЩ Доналд Тръмп планира да разхлаби ограниченията върху използването на ядрени оръжия и да даде „зелена светлина“ за разработването на нов тип бойни ядрени глави за ракетите „Трайдънт“, пише британският вестник The Guardian, като се позовава на бивш служител, запознат с най-новия проект на Вашингтон.\r\nДжон Уолфстал, който бе специален асистент на предходния американски президент Барак Обама по въпросите на контрола и неразпространението на оръжия, заяви, че преразглеждането на позицията за ядрените оръжия, подготвено от Пентагона, включва оборудването на подводници с модифицирани версии на бойните глави за ракетите „Трайдънт“ с цел възпиране на Русия от използване на тактически (ядрени) бойни глави при евентуален конфликт в Източна Европа.\r\nУолфстал увери, че „всеки опит на Русия или на КНДР да използва ядрени оръжия ще доведе до сериозни последствия за тях\".\r\nНовата позиция е в очевиден разрез с приетата от администрацията на Барак Обама, която бе насочена към намаляването на ролята на ядрените оръжия в отбраната на САЩ. \r\nПоддръжниците на контрола върху оръжията вече изразиха притесненията си, че предложението на Пентагона може да направи ядрената война по-вероятна, особено предвид готовността на Доналд Тръмп да използва американския арсенал срещу противниците на нацията. \r\nПредложението предвижда също разширяване на обстоятелствата, при които САЩ биха могли да използват своя ядрен арсенал, включително при атаки без ядрени оръжия с масови жертви или са насочени към критична инфраструктура или центрове за управление и контрол на ядрените оръжия.\r\nПрегледът на позицията за ядрените оръжия, първият от осем години насам, се очаква да бъде публикуван след ключова реч на Доналд Тръмп в края на януари..Тереза Герова", "date": "2018.01.10", "title": "The Guardian: САЩ планират разхлабване на ограниченията за ядрените оръжия и разработване на повече „използваеми\" бойни глави"}
{"url": "http://www.focus-news.net/news/2018/01/10/2475324/afp-mezhdu-90-i-100-migranti-sa-v-neizvestnost-sled-potavaneto-na-lodka-v-sredizemno-more.html", "text": "В късните часове на вторник либийският флот съобщи, че между 90 и 100 мигранти са в неизвестност след потъването на лодка в Средиземно море, предава AFP.\r\nНа плавателния съд е имало повече 100 души, от които – по данни на говорителя на флота на северноафриканската държава, са спасени едва 17 души. Те са оцелели, като са се придържали часове наред към лодката, преди тя да потъне. \r\nИнцидентът се е случил на около 100 км източно от либийската столица във водите на Средиземно море.\r\nПри друг инцидент либийският флот е спасил 267 мигранти от различни държави от Африка, допълни говорителят. Тереза Герова", "date": "2018.01.10", "title": "AFP: Между 90 и 100 мигранти са в неизвестност след потъването на лодка в Средиземно море"}
{"url": "http://www.focus-news.net/news/2018/01/10/2475325/izvestiya-moskva-i-damask-hvarliha-otgovornostta-za-napadenieto-na-ruskata-baza-hmeymim-na-dzhabhat-an-nusra.html", "text": "Радикалната групировка „Джабхат ан Нусра“ е отговорна за нападението на руската военновъздушна база „Хмеймим“. Именно тя контролира районите, откъдето е извършена атаката. Това разкриха за вестник „Известия“ от Министерството на отбраната на Сирия. Източник от военно-дипломатическите кръгове на Руската федерация потвърди, че във военното ведомство в Москва също подозират членовете на „Джабхат ан Нусра“ за нападението, извършено в последния ден от изминалата 2017 г. \r\n„Към настоящия момент „Джабхат ан Нусра“ контролира изцяло Идлиб, а също и областите, граничещи с други провинции, включително и Латакия, откъдето бе извършено нападението на руската база „Хмеймим“. Тази групировка доминира в района и получава помощ от САЩ“, заяви за изданието бригаден генерал Самир Сюлейман от сирийското военно министерство.\r\nИнформацията бе потвърдена и от източник от Москва. „За ударите по базата „Хмеймим“ Министерството на отбраната (на Руската федерация) подозира именно членовете на „Джабхат ан Нусра“. .Тереза Герова", "date": "2018.01.10", "title": "„Известия“: Москва и Дамаск хвърлиха отговорността за нападението на руската база „Хмеймим“ на „Джабхат ан Нусра“"}
{"url": "http://www.focus-news.net/news/2018/01/10/2475326/dvoyno-nad-dopustimite-sa-finite-prahovi-chastitsi-vav-vazduha-v-sofiya-prez-poslednata-sedmitsa-obshtinata-obsazhda-novi-merki-obzor.html", "text": "По данни на Изпълнителната агенция по околна среда всеки ден от последната седмица има двойно увеличение на допустимите норми фини прахови частици във въздуха в София. Кметът Йорданка Фандъкова посочи, че това се дължи до голяма степен на климатичните условия, но и на отопляването с твърдо битово гориво. Тя обясни, че мерките, обсъждани в Столичния общински съвет, ще позволят в дни с чувствителни превишения на нормите в София, градският транспорт да бъде безплатен. Йорданка Фандъкова изтъкна, че кампанията на Столичния инспекторат за събиране на гуми във всички райони продължава. Проверки се правят и от полицията. \r\nОбщинският съветник от ГЕРБ и председател на Постоянната комисия по опазване на околната среда Лорита Радева заяви, че мерките, свързани със замърсяването на въздуха ще бъдат обсъдени в комисията на 16 януари. СОС предвижда, както действия, свързани с намаляване на движението на транспорта в централна градска част, така и контрол на газовете от автомобилите. Мерките ще бъдат одобрени на базата на данните от системата за ранно предупреждение за замърсяване на въздуха. Програмата на общината включва и законодателни инициативи за изработване на стандарти за качеството на горивата за битово отопление. Очаква се ефектът от тази мярка да се усети още през следващия отоплителен сезон. Предлага се и въвеждането на високи изисквания по отношение на качеството на енергийните помощи за енергийно бедните, не само в София, а и в цяла България.\r\nБиляна ИВАНОВА", "date": "2018.01.10", "title": "Двойно над допустимите са фините прахови частици във въздуха в София през последната седмица - общината обсъжда нови мерки (ОБЗОР)"}
{"url": "http://www.focus-news.net/news/2018/01/10/2475327/kommersant-vlastite-vav-vashington-odobriha-preimenuvaneto-na-ploshtad-v-chest-na-boris-nemtsov.html", "text": "Градският съвет на Вашингтон одобри единодушно предложение за преименуване на площада пред дипломатическото представителство на Руската федерация в чест на убития в центъра на Москва опозиционен политик Борис Немцов, съобщава вестник „Коммерсант“.\r\nВ хода на заседанията членовете на съвета са отбелязали, че решението е „символично признание към паметта на Борис Немцов“, което „символизира привързаността на града към демокрацията“. В Градския съвет са изразили надежда, че табелата ще бъде поставена преди годишнината от смъртта на критика на Кремъл.\r\nМинистерството на външните работи на Руската федерация коментира инициативата за преименуването на площада във Вашингтон още през май миналата година. Тогава говорителят Мария Захарова определи предложението като „манипулация“. \r\nСъгласно думите й, преименуването на площада поругава паметта на Немцов, тъй като в района, освен руското посолство, се намира и приют за бездомни.Тереза Герова", "date": "2018.01.10", "title": "„Коммерсант“: Властите във Вашингтон одобриха преименуването на площад в чест на Борис Немцов"}
{"url": "http://www.focus-news.net/news/2018/01/10/2475328/faz-savetat-za-sigurnost-na-oon-nalozhi-dopalnitelni-sanktsii-sreshtu-severna-koreya.html", "text": "Съветът за сигурност на ООН единодушно прие налагането на нови санкции за Северна Корея във връзка с ядрените и ракетни изпитания на изолираната комунистическа държава, съобщава германският национален ежедневник Die Frankfurter Allgemeine Zeitung.\r\nДоставките на петролни продукти като бензин, дизелово гориво и някои видове мазут за режима в Пхенян са допълнително ограничени. Резолюцията включва също така забрана за износ на храни и селскостопански продукти, машини, електрически съоръжения, дървесина и кораби, а също за продажба на машини, желязо и други метали. Наложена е забрана за пътуване срещу 16 лица. Тереза Герова", "date": "2018.01.10", "title": "FAZ: Съветът за сигурност на ООН наложи допълнителни санкции срещу Северна Корея"}
{"url": "http://www.focus-news.net/news/2018/01/10/2475329/the-times-filip-hamand-zaobikalya-mishel-barnie-s-direkten-priziv-kam-evropeyskite-lideri.html", "text": "Министърът на финансите на Обединеното кралство Филип Хамънд ще „прескочи“ главния преговарящ на Брюксел за Брекзит Мишел Барние и ще прикани директно държавите от Общността да постигнат търговско споразумение с Лондон, което да включва финансови услуги, пише вестник The Times.\r\nВ сряда Хамънд пристига във федералната германска столица, където ще аргументира необходимостта от икономическо партньорство, обхващащо „дължината и широчината\" на британската и европейските икономики. Очаква се речта му да бъде наситена с провокативни коментари, които ще бъдат направени само ден, след като френският политик Мишел Барние изключи изрично постигането на сделка, която обхваща и Лондонското Сити.\r\nХамънд ще предупреди европейските правителства, че провалът на опитите за постигане на съгласие за задълбочено регулаторно сътрудничество след Брекзит може да изложи на риск „финансова стабилност в Европа\".Тереза Герова", "date": "2018.01.10", "title": "The Times: Филип Хамънд заобикаля Мишел Барние с директен призив към европейските лидери"}
{"url": "http://www.focus-news.net/news/2018/01/10/2475330/ksns-reshi-da-bade-izgotven-plan-za-razvitie-na-vaorazhenite-sili-do-2030-g-obzor.html", "text": "В контекста на Общата политика за сигурност и отбрана на ЕС българското председателство е голяма отговорност, но и възможност за България. Това заяви президентът Румен Радев след заседанието на Консултативния съвета за национална сигурност (КСНС), който обсъди ролята на България за развитието на Общата политика за сигурност и отбрана на ЕС в контекста на българското председателство.  Участниците в КСНС заседаваха почти 4 часа и се обединиха около тезата, че като държава-членка на ЕС, която пое ротационното председателство, България има важна роля и носи своята отговорност в изграждането и развитието на Общата политика за сигурност и отбрана, която дава нов импулс на интеграционните процеси в ЕС. Членовете на Консултативния съвет постигнаха единство и в позицията си, че в качеството си на ротационен председател, българската страна трябва да излезе с ясни предложения, които да: способстват за запазване на създадената динамика при осъществяване на заложените в Глобалната стратегия на ЕС приоритети и цели в областта на сигурността и отбраната; засилят отбранителното сътрудничество между държавите-членки; способстват за пълноценната интеграция на Въоръжените сили на държавите-членки в процесите на изграждане на Обща европейска отбрана; способстват за пълноценната интеграция на отбранителната индустрия, науката и малките и средните предприятия на държавите-членки в общите европейски отбранителни проекти и фондове. Като много важно президентът Радев посочи това въоръжените ни сили, отбранителната индустрия, малките и средните предприятия и науката пълноценно да се интегрират в процесите на изграждане на обща европейска отбрана. „От съществена важност е в качеството си на председател на Съвета на ЕС да покажем, че можем да изпълняваме ефективно тази роля, но затова трябва да покажем, че планираме нашата отбранителна политика по европейски образец - всеобхватно и дългосрочно“, каза още държавният глава. Той приветства правителството за приетия наскоро национален план за повишаване на разходите за отбрана на 2 % от БВП до 2024 г., като определи този план като важна основа, на която оттук нататък да градим отбранителните ни способности. В същото време участниците стигнаха до консенсус, определен от президента като много важен - че този план остава открит и трябва своевременно да бъде прегледан и надграждан, така че България да преследва развитието на адекватни отбранителни способности на средата за сигурност. Според държавния глава тази всеобхватност и дългосрочност за планиране на нашата отбранителна политика изискват съответно програма за развитие на отбранителните способности на въоръжените сили с един хоризонт от поне 10 години. Той припомни, че съответните план и програмата досега са с хоризонт до 2020 година. По думите му се нуждаем от такава програма, която да обхване финансите на отбранителната политика и след 2024 година. Да гарантира и да реши проблемите относно неокомплектоваността, мотивацията, подготовката, професионалното развитие и персоналното оборудване на българските военнослужещи, а също така да гарантира ефективен процес по придобиване на нова бойна и обслужваща техника и нейната експлоатация, по поддържането на старата, а също и по привличане на програми за индустриално сътрудничество.\r\nСред конкретните предложения, които КСНС отправя към изпълнителната власт, са: до 30 юни 2018 г. България да финализира преговорния процес по регламента за изграждане на Европейска програма за промишлено развитие в областта на отбраната; до 15 март 2018 г. да се разработи Пътна карта за подготовка на Програма 2030 за развитие на отбранителните способности на Въоръжените сили, а до 31 март 2018г. - актуализиран план за участие в проекти на Постоянното структурирано сътрудничество и Европейския фонд за отбрана; до същата дата трябва да бъде разработен и Каталог на българската отбранителна индустрия, научни звена и областите, в които България има потенциал да участва в проекти на Постоянното структурирано сътрудничество, Европейския фонд за отбрана и по линия на Европейската агенция за отбрана. Сред препоръките са и актуализиране на Стратегията за изследване и технологии в сигурността и отбраната 2015 г., в съответствие с Националната стратегия за развитие на научните изследвания в България 2017-2030, както и извършване на преглед и при необходимост актуализиране на Националния план за повишаване на разходите за отбрана на 2 процента от брутния вътрешен продукт до 2024 година. По отношение на европейската перспектива и сигурността на страните от Западните Балкани предложението е до 1 юли 2018 г. да разработи Пътна карта с проекти и инициативи в областите на сигурността и отбраната, която да подпомогне Европейската перспектива и укрепването на сигурността на страните от Западните Балкани. Според държавния глава всички тези амбициозни цели могат да бъдат постигнати само с отговорни действия и много ефективна координация между съответните институции. „Това е пътят, заедно, с консолидирани усилия, да имаме успех“, посочи президентът Радев и пожела успех на Българското председателство на Съвета на ЕС.\r\nИзвън КСНС, участниците са обсъдили и \"тревожното натрупване на тежки криминални престъпления напоследък\". В тази връзка президентът увери, че МВР полага всички усилия за разкриването им. „Обединихме се около позицията, че е необходима още по-добра координация между институциите и усъвършенстване на модела за борба с престъпността така, че да бъде гарантирана сигурността на българските граждани“, каза Румен Радев.  \r\nЛюба АЛЕКСИЕВА", "date": "2018.01.10", "title": "КСНС реши да бъде изготвен План за развитие на Въоръжените сили до 2030 г. (ОБЗОР)"}
{"url": "http://www.focus-news.net/news/2018/01/10/2475331/the-independent-britanskoto-pravitelstvo-othvarli-prizivite-za-po-strogi-proverki-pri-vzimaneto-na-resheniya-s-natsionalno-znachenie.html", "text": "Правителството на Обединеното кралство отхвърли призивите на депутатите в парламента за по-строги проверки при взимането на решения с национално значение с цел да бъдат предотвратени ситуации като бързото влизане на страната във войната в Ирак през 2003 г., пише вестник The Independent.\r\nБританските депутати отправиха призивите след доклада на комисията „Чилкот“ за войната в Ирак, от който стана ясно, че тогавашният премиер Тони Блеър е пренебрегнал мнението на ключови експерти и е заобиколил длъжностни лица, когато увери американския президент Джордж Буш: „Аз ще бъда с вас“.\r\nКомисията по публична администрация и конституционни въпроси (PACAC) заяви, че е „разочарована\" от решението на правителството да отхвърли ключовите искания, след като по-рано депутатите установиха, че все още е „прекалено лесно премиерът да пренебрегва процедурите на кабинета“.\r\n„Комисията е разочарована от отговора на правителството, като се имат предвид ясните доказателства за необходимостта от подобрения в обществените разследвания и взимането на правителствени решения. Особено притеснителна е неспособността на правителството да наложи по-строги предпазни мерки, за да гарантира правилното колективно разглеждане на решенията от национално значение\", обясняват членовете на РАСАС.\r\nВ критичния доклад се казва, че войната в Ирак е оставила „незаличим белег в британската политика“, и че за мнозина разследването на комисията „Чилнот“ не слага край на въпроса с включването на Великобритания във войната в Ирак. Тереза Герова", "date": "2018.01.10", "title": "The Independent: Британското правителство отхвърли призивите за по-строги проверки при взимането на решения с национално значение"}
{"url": "http://www.focus-news.net/news/2018/01/10/2475332/die-sueddeutsche-zeitung-v-cheshkiya-parlament-glasuvat-vot-na-doverie-na-andrey-babish.html", "text": "В сряда, 10 януари, парламентът на Чешката република ще гласува вот на доверие на новия министър-председател Андрей Бабиш, отбелязва германският ежедневник Die Sueddeutsche Zeitung.\r\nЛидерът на партията АНО, която спечели изборите през октомври 2017 г., все още няма парламентарна подкрепа за кабинет на малцинството. Партията на Бабиш спечели 78 от 200 места в законодателния орган, стопявайки подкрепата за традиционните партии.\r\nДържавният глава Милош Земан вече обяви, че при провал на вота ще даде втори шанс на Бабиш да състави кабинет. Останалите партии в парламента обаче отказват да влязат в коалиция с лидера на АНО, разследван за злоупотреби. Тереза Герова", "date": "2018.01.10", "title": "Die Sueddeutsche Zeitung: В чешкия парламент гласуват вот на доверие на Андрей Бабиш"}
{"url": "http://www.focus-news.net/news/2018/01/10/2475333/mun-dzhe-in-prezident-na-yuzhna-koreya-denuklearizatsiyata-e-patyat-kam-mira-na-poluostrova.html", "text": "Денуклеаризацията на Корейския полуостров е „пътят към мира и нашата цел“. Това заяви държавният глава на Южна Корея Мун Дже-ин след извънредната среща между представители на Сеул и Пхенян, предава AFP.\r\n„Трябва да разрешим по мирен път севернокорейския ядрен въпрос“, категоричен бе Мун Дже-ин.\r\nИзявлението му бе направено, след като във вторник режимът в Пхенян обяви, че ще изпрати делегация за Зимните Олимпийски игри в Пьончан. Тереза Герова", "date": "2018.01.10", "title": "Мун Дже-ин, президент на Южна Корея: Денуклеаризацията е пътят към мира на полуострова"}
{"url": "http://www.focus-news.net/news/2018/01/10/2475334/zhan-klod-yunker-badeshteto-razshiryavane-na-es-sas-stranite-ot-zapadnite-balkani-e-v-ratsete-na-sloveniya-i-harvatiya.html", "text": "Разширяването на Европейския съюз е в ръцете на Словения и Хърватия. Това заяви председателят на Европейската комисия Жан-Клод Юнкер, като предупреди, че граничният спор между двете държави засяга целия Блок, пише британският вестник The Daily Express.\r\nГоворейки в рамките на пресконференция със словенския президент Борут Пахор, люксембургският политик  заяви: „Бъдещото разширяване на ЕС със страните от Западните Балкани е в ръцете на Словения и Хърватия“.\r\nГраничният спор между Загреб и Любляна „не е двустранен въпрос, това е проблем, който оказва влияние върху целия ЕС“, подчерта Жан-Клод Юнкер, като същевременно допълни, че от разрешаването му зависи „перспективата на държавите от Западните Балкани да станат членове на ЕС\".\r\nПредседателят на ЕК припомни, че изпълнителният орган на Общността има „политически, правен и морален дълг да се намеси\" в нерешения спор между двете държави, без обаче да разкрива подробности за това как и кога това може да се случи. \r\nПо отношение на държавите от Западните Балкани, от които Сърбия и Черна гора вече са започнали преговорите за членство в ЕС, Юнкер заяви: „Те трябва да се разберат помежду си, преди да станат част от Общността“.Агенция „Фокус“ припомня:\r\nСловения и Хърватия имат спор за границата от 1991 г. насам. През 2009 г. двете страни се съгласиха на арбитраж, макар по-късно властите в Загреб да се отказаха от него. \r\nВ края на юли 2017 година Арбитражният съд в Хага реши в полза на Словения в спора ѝ за морската граница с Хърватия. Словения трябва да получи пряк достъп до международните води в северната част на Адриатическо море, използвайки коридор, пресичащ хърватските териториални води, бе решението на органа.\r\nТо бе приветствано от словенския министър-председател Миро Церар като \"историческо\". На свой ред хърватският премиер Андрей Пленкович заяви, че то „не е задължаващо по какъвто и да е начин“, и че Загреб няма намерение да се съобрази с него. Тереза Герова", "date": "2018.01.10", "title": "Жан-Клод Юнкер: Бъдещето разширяване на ЕС със страните от Западните Балкани е в ръцете на Словения и Хърватия"}
{"url": "http://www.focus-news.net/news/2018/01/10/2475335/sport-manchestar-siti-pobedi-s-21-bristol-siti-v-dvuboy-za-kupata-na-futbolnata-liga.html", "text": "Манчестър Сити победи с 2:1 Бристол Сити в първи двубой от полуфиналите за Купата на Футболната лига. \r\nРезултата откриха гостите от Бристол Сити с с гол от дузпа на Боби Рийд в 44-та минута. В 55-ата Кевин де Бройне изравни резултата. Победата за Манчестър Сити донесе Серхио Агуеро с попадение в добавеното време на двубоя.\r\nБристол Сити достигна до тази фаза на турнира за първи път от 1989 година насам, след като на четвъртфиналите успя да отстрани заемащия второ място в класирането на Премиър лийг Манчестър Юнайтед. Домакините са първи в класирането на Английската висша лига и участват едновременно в четири турнира.", "date": "2018.01.10", "title": "Спорт: Манчестър Сити победи с 2:1 Бристол Сити в двубой за Купата на Футболната лига"}
{"url": "http://www.focus-news.net/news/2018/01/10/2475336/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министърът на финансите на Обединеното кралство Филип Хамънд ще „прескочи“ главния преговарящ на Брюксел за Брекзит Мишел Барние и ще прикани директно държавите от Общността да постигнат търговско споразумение с Лондон, което да включва финансови услуги, пише вестник The Times.\r\nВ сряда Хамънд пристига във федералната германска столица, където ще аргументира необходимостта от икономическо партньорство, обхващащо „дължината и широчината\" на британската и европейските икономики. Очаква се речта му да бъде наситена с провокативни коментари, които ще бъдат направени само ден, след като френският политик Мишел Барние изключи изрично постигането на сделка, която обхваща и Лондонското Сити.\r\nХамънд ще предупреди европейските правителства, че провалът на опитите за постигане на съгласие за задълбочено регулаторно сътрудничество след Брекзит може да изложи на риск „финансова стабилност в Европа\".\r\n*** Разширяването на Европейския съюз е в ръцете на Словения и Хърватия. Това заяви председателят на Европейската комисия Жан-Клод Юнкер, като предупреди, че граничният спор между двете държави засяга целия Блок, пише британският вестник The Daily Express.\r\nГоворейки в рамките на пресконференция със словенския президент Борут Пахор, люксембургският политик  заяви: „Бъдещото разширяване на ЕС със страните от Западните Балкани е в ръцете на Словения и Хърватия“.\r\nГраничният спор между Загреб и Любляна „не е двустранен въпрос, това е проблем, който оказва влияние върху целия ЕС“, подчерта Жан-Клод Юнкер, като същевременно допълни, че от разрешаването му зависи „перспективата на държавите от Западните Балкани да станат членове на ЕС\".\r\nПредседателят на ЕК припомни, че изпълнителният орган на Общността има „политически, правен и морален дълг да се намеси\" в нерешения спор между двете държави, без обаче да разкрива подробности за това как и кога това може да се случи. \r\nПо отношение на държавите от Западните Балкани, от които Сърбия и Черна гора вече са започнали преговорите за членство в ЕС, Юнкер заяви: „Те трябва да се разберат помежду си, преди да станат част от Общността“.\r\nСловения и Хърватия имат спор за границата от 1991 г. насам. През 2009 г. двете страни се съгласиха на арбитраж, макар по-късно властите в Загреб да се отказаха от него. \r\nВ края на юли 2017 година Арбитражният съд в Хага реши в полза на Словения в спора ѝ за морската граница с Хърватия. Словения трябва да получи пряк достъп до международните води в северната част на Адриатическо море, използвайки коридор, пресичащ хърватските териториални води, бе решението на органа.\r\nТо бе приветствано от словенския министър-председател Миро Церар като \"историческо\". На свой ред хърватският премиер Андрей Пленкович заяви, че то „не е задължаващо по какъвто и да е начин“, и че Загреб няма намерение да се съобрази с него.\r\n*** Правителството на Обединеното кралство отхвърли призивите на депутатите в парламента за по-строги проверки при взимането на решения с национално значение с цел да бъдат предотвратени ситуации като бързото влизане на страната във войната в Ирак през 2003 г., пише вестник The Independent.\r\nБританските депутати отправиха призивите след доклада на комисията „Чилкот“ за войната в Ирак, от който стана ясно, че тогавашният премиер Тони Блеър е пренебрегнал мнението на ключови експерти и е заобиколил длъжностни лица, когато увери американския президент Джордж Буш: „Аз ще бъда с вас“.\r\nКомисията по публична администрация и конституционни въпроси (PACAC) заяви, че е „разочарована\" от решението на правителството да отхвърли ключовите искания, след като по-рано депутатите установиха, че все още е „прекалено лесно премиерът да пренебрегва процедурите на кабинета“.\r\n„Комисията е разочарована от отговора на правителството, като се имат предвид ясните доказателства за необходимостта от подобрения в обществените разследвания и взимането на правителствени решения. Особено притеснителна е неспособността на правителството да наложи по-строги предпазни мерки, за да гарантира правилното колективно разглеждане на решенията от национално значение\", обясняват членовете на РАСАС.\r\nВ критичния доклад се казва, че войната в Ирак е оставила „незаличим белег в британската политика“, и че за мнозина разследването на комисията „Чилнот“ не слага край на въпроса с включването на Великобритания във войната в Ирак.\r\n*** Администрацията на държавния глава на САЩ Доналд Тръмп планира да разхлаби ограниченията върху използването на ядрени оръжия и да даде „зелена светлина“ за разработването на нов тип бойни ядрени глави за ракетите „Трайдънт“, пише британският вестник The Guardian, като се позовава на бивш служител, запознат с най-новия проект на Вашингтон.\r\nДжон Уолфстал, който бе специален асистент на предходния американски президент Барак Обама по въпросите на контрола и неразпространението на оръжия, заяви, че преразглеждането на позицията за ядрените оръжия, подготвено от Пентагона, включва оборудването на подводници с модифицирани версии на бойните глави за ракетите „Трайдънт“ с цел възпиране на Русия от използване на тактически (ядрени) бойни глави при евентуален конфликт в Източна Европа.\r\nУолфстал увери, че „всеки опит на Русия или на КНДР да използва ядрени оръжия ще доведе до сериозни последствия за тях\".\r\nНовата позиция е в очевиден разрез с приетата от администрацията на Барак Обама, която бе насочена към намаляването на ролята на ядрените оръжия в отбраната на САЩ. \r\nПоддръжниците на контрола върху оръжията вече изразиха притесненията си, че предложението на Пентагона може да направи ядрената война по-вероятна, особено предвид готовността на Доналд Тръмп да използва американския арсенал срещу противниците на нацията. \r\nПредложението предвижда също разширяване на обстоятелствата, при които САЩ биха могли да използват своя ядрен арсенал, включително при атаки без ядрени оръжия с масови жертви или са насочени към критична инфраструктура или центрове за управление и контрол на ядрените оръжия.\r\nПрегледът на позицията за ядрените оръжия, първият от осем години насам, се очаква да бъде публикуван след ключова реч на Доналд Тръмп в края на януари.\r\n***", "date": "2018.01.10", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/01/10/2475337/reuters-kalnite-svlachishta-v-kaliforniya-otneha-zhivota-na-nay-malko-13-dushi.html", "text": "Калните свлачища в опустошени по-рано от пожарите райони в американския щат Калифорния отнеха живота на най-малко 13 души, предава Reuters.\r\nБедствието засегна крайбрежния район, в който миналия месец бушува серия от интензивни горски пожари, унищожили растителността. В ранните часове на вторник (местно време) властите в щата разпоредиха евакуация, но съгласно приведените данни, с препоръката са се съобразили между 10% и 15% от живущите в засегнатите райони. Тереза Герова", "date": "2018.01.10", "title": "Reuters: Калните свлачища в Калифорния отнеха живота на най-малко 13 души"}
{"url": "http://www.focus-news.net/news/2018/01/10/2475338/edinstvenoto-pritesnenie-na-ubitiya-petar-hristov-e-bilo-svarzano-s-razkritoto-za-nego-po-sluchaya-naglite-mvr-nyama-informatsiya-da-e-bil-zaplashvan-obzor.html", "text": "Една от първите версии е свързана с неговия бизнес и личен живот. До този момент няма информация да е заплашван, разпитваме близките му. Това каза пред журналисти министърът на вътрешните работи Валентин Радев на излизането от КСНС при президента Румен Радев, коментирайки резултатите от разследването по убийството на бизнесмена Петър Христов, което беше извършено в столичния кв. „Манастирски ливади“ на 8 януари, неделя. Министър Радев увери, че разследващите правят всичко възможно да разкрият всички обстоятелства около извършеното престъпление и подчерта, че този случай е тревожен , особено в началото на Председателството на Съвета на ЕС. Той отново потвърди, че водещите версии са свързани с неговия бизнес, както и с личния му живот. „Случаят е емблематичен“, коментира той. „Петър Христов е бил известен бизнесмен, уважаван човек. Имаме и нова информация от граждани, които го познават“, посочи министърът, но не коментира каква е тя. \r\nЗам.-председателят на ГЕРБ Цветан Цветанов също коментира случая и подчерта, че застреляният бизнесмен не е бил член на ГЕРБ. „Бил е симпатизант по начин, който е изразявал своята воля. Имаше дарение, което беше направено през 2007 г. - в първата европейска кампания“, обясни Цветанов. По думите му хора от структурите на ГЕРБ са разглеждали евентуалното негово номиниране за народен представител, но Петър Христов никога не е имал такива политически цели. \r\nПо информация на МВР досега Христов не е получавал заплахи, но според Цветанов Цветанов единственото му притеснение е било свързано с разкритото за него по случая \"Наглите\". „През периода, в който бях министър и вицепремиер, имахме възможност неговата гражданска позиция да подпомогне разкриването на тежки криминални престъпления. В тази връзка аз смятам в момента, че може би има ответна реакция. От това, което е споделял пред мен единственото му притеснение е всичко това, което се разкри за него по случая \"Наглите\", поясни Цветан Цветанов и изрази увереност, че правоохранителните органи ще успеят не само да установят извършителя на престъплението, но и ще разкрият мотивите за него. \r\n\"Благодаря на тези, които се изказаха признателно и дадоха висока оценка за това, което е правил през целия си съзнателен живот\", каза още Цветанов и отбеляза, че именно Петър Христов е човекът, помогнал на семейството на Мануела Горсова, която пострада при причинената от шампиона по фигурно пързаляне Максим Стависки катастрофа. Цветанов каза още, че бизнесменът е бил пряко свързан с развитието на Великотърновския регион и е участвал в много благотворителни акции, без да търси публичност за това, което прави.\r\nПетър Христов бе прострелян с няколко куршума близо до офиса си на улица „Ралевица“ в столичния кв. „Манастирски ливади“ на 8 януари, понеделник. Основните версии, по които криминалистите работят, са свързани с бизнеса на Петър Христов, но не се изключват и такива, свързани с личния му живот. Христов е председател на борда на директорите на \"Пропъртис Мениджмънт Груп\", която е собственик на млечната компания \"Лактима\" ЕАД. Холдингът обединява дружества от хранително-вкусовата промишленост, инфраструктурата, строителството, туризма, финансови и консултантски компании и пр. Участва още в редица проекти, сред които е и изграждането на модерно депо за отпадъци във Велико Търново. Към момента липсват данни към Петър Христов да са отправяни заплахи, а той се е движел без охрана и с фирмен автомобил, управляван от шофьор. Разследващите все още установяват позицията на стрелеца, като една от версиите е, че изстрелите са произведени от строеж, намиращ се срещу офиса на Христов.", "date": "2018.01.10", "title": "Единственото притеснение на убития Петър Христов е било свързано с разкритото за него по случая \"Наглите\", МВР няма информация да е бил заплашван (ОБЗОР)"}
{"url": "http://www.focus-news.net/news/2018/01/10/2475339/emsc-zemetresenie-ot-76-po-rihter-e-registrirano-severno-ot-honduras.html", "text": "Земетресение с магнитуд от 7,6 по скалата на Рихтер е регистрирано в 20:51 часа (местно време) северно от Хондурас, показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 238 км северно от Пуерто Лемпира, разположен в североизточната част на Хондурас, и на 306 км северозападно от Джордж Таун, столица на Каймановите острови. Земетресението е било с дълбочина от 10 км под земната кора.\r\nКъм настоящия момент не се привеждат данни за пострадали или материални щети. Няма информация за опасност от цунами.Тереза Герова", "date": "2018.01.10", "title": "EMSC: Земетресение от 7,6 по Рихтер е регистрирано северно от Хондурас"}
{"url": "http://www.focus-news.net/news/2018/01/10/2475340/vedomosti-vazmozhna-eskalatsiya-na-konflikta-na-koreyskiya-poluostrov-e-osnovnata-vanshnopoliticheska-zaplaha-za-rusiya-za-2018-godina.html", "text": "През 2018 г. най-голямата външнополитическа заплаха за Руската федерация би била възможната ескалация на конфликта на Корейския полуостров. Това става ясно от прогнозата на експерти от агенция „Въшна политика“, представена в доклад под заглавие „Международни заплахи – 2018“, който ще бъде публикуван по-късно в сряда, съобщава вестник „Ведомости“.\r\nРусия влиза в новата, 2018-та година на вълната на победата: операцията в Сирия приключи успешно, а сакционният натиск не подкопава страната отвътре и дори не отслаби външната й политика, твърдят експертите. Същевременно обаче те признават, че Москва е „пропуснала няколко удара“, сред които ниските темпове на растеж в икономиката, парализата на американската администрация към Русия и липсата на положителни промени в отношенията с Европейския съюз. Всички тези грешки говорят за необходимостта от нови мерки, твърдят експерти.\r\nПреди всичко докладът съдържа предложения за обновяване на платформата, на която се базира руската външна политика: на мястото на прагматизма, който Москва прилага от края на 90-те години на миналия век, трябва да дойдат ценностите. За нова външнополитическа мисия на Русия експертите предлагат „съдействие за намаляването на несправедливостта“ по света. \r\nОсновната международна заплаха за Русия е възможната ескалация на конфликта на Корейския полуостров, уверени са експертите.  В тази ситуация на Москва се препоръчва оказването на „солидарен с Китай политически натиск над САЩ“. \r\n„Голяма сделка\" между Русия и САЩ няма да има и през 2018 г., уверени са експертите, които съветват Москва да се откаже от фронталната конфронтация със САЩ. „Руските елити трябва да разберат как работи американската политическа система и да започнат да правят това, за което Москва отдавна е обвинявана: създаване на правно лоби като система за непряко влияние върху американската политика\", се казва още в доклада. Тереза Герова", "date": "2018.01.10", "title": "„Ведомости“: Възможна ескалация на конфликта на Корейския полуостров е основната външнополитическа заплаха за Русия за 2018 година"}
{"url": "http://www.focus-news.net/news/2018/01/10/2475341/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Градският съвет на Вашингтон одобри единодушно предложение за преименуване на площада пред дипломатическото представителство на Руската федерация в чест на убития в центъра на Москва опозиционен политик Борис Немцов, съобщава вестник „Коммерсант“.\r\nВ хода на заседанията членовете на съвета са отбелязали, че решението е „символично признание към паметта на Борис Немцов“, което „символизира привързаността на града към демокрацията“. В Градския съвет са изразили надежда, че табелата ще бъде поставена преди годишнината от смъртта на критика на Кремъл.\r\nМинистерството на външните работи на Руската федерация коментира инициативата за преименуването на площада във Вашингтон още през май миналата година. Тогава говорителят Мария Захарова определи предложението като „манипулация“. \r\nСъгласно думите й, преименуването на площада поругава паметта на Немцов, тъй като в района, освен руското посолство, се намира и приют за бездомни.\r\n*** Радикалната групировка „Джабхат ан Нусра“ е отговорна за нападението на руската военновъздушна база „Хмеймим“. Именно тя контролира районите, откъдето е извършена атаката. Това разкриха за вестник „Известия“ от Министерството на отбраната на Сирия. Източник от военно-дипломатическите кръгове на Руската федерация потвърди, че във военното ведомство в Москва също подозират членовете на „Джабхат ан Нусра“ за нападението, извършено в последния ден от изминалата 2017 г. \r\n„Към настоящия момент „Джабхат ан Нусра“ контролира изцяло Идлиб, а също и областите, граничещи с други провинции, включително и Латакия, откъдето бе извършено нападението на руската база „Хмеймим“. Тази групировка доминира в района и получава помощ от САЩ“, заяви за изданието бригаден генерал Самир Сюлейман от сирийското военно министерство.\r\nИнформацията бе потвърдена и от източник от Москва. „За ударите по базата „Хмеймим“ Министерството на отбраната (на Руската федерация) подозира именно членовете на „Джабхат ан Нусра“.\r\n*** През 2018 г. най-голямата външнополитическа заплаха за Руската федерация би била възможната ескалация на конфликта на Корейския полуостров. Това става ясно от прогнозата на експерти от агенция „Въшна политика“, представена в доклад под заглавие „Международни заплахи – 2018“, който ще бъде публикуван по-късно в сряда, съобщава вестник „Ведомости“.\r\nРусия влиза в новата, 2018-та година на вълната на победата: операцията в Сирия приключи успешно, а сакционният натиск не подкопава страната отвътре и дори не отслаби външната й политика, твърдят експертите. Същевременно обаче те признават, че Москва е „пропуснала няколко удара“, сред които ниските темпове на растеж в икономиката, парализата на американската администрация към Русия и липсата на положителни промени в отношенията с Европейския съюз. Всички тези грешки говорят за необходимостта от нови мерки, твърдят експерти.\r\nПреди всичко докладът съдържа предложения за обновяване на платформата, на която се базира руската външна политика: на мястото на прагматизма, който Москва прилага от края на 90-те години на миналия век, трябва да дойдат ценностите. За нова външнополитическа мисия на Русия експертите предлагат „съдействие за намаляването на несправедливостта“ по света. \r\nОсновната международна заплаха за Русия е възможната ескалация на конфликта на Корейския полуостров, уверени са експертите.  В тази ситуация на Москва се препоръчва оказването на „солидарен с Китай политически натиск над САЩ“. \r\n„Голяма сделка\" между Русия и САЩ няма да има и през 2018 г., уверени са експертите, които съветват Москва да се откаже от фронталната конфронтация със САЩ. „Руските елити трябва да разберат как работи американската политическа система и да започнат да правят това, за което Москва отдавна е обвинявана: създаване на правно лоби като система за непряко влияние върху американската политика\", се казва още в доклада.\r\n***", "date": "2018.01.10", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/01/10/2475342/tass-prezidentat-na-yuzhna-koreya-izrazi-gotovnost-da-provede-sreshta-s-kim-chen-un.html", "text": "Президентът на Южна Корея Мун Дже-ин демонстрира готовност да проведе среща с лидера на Пхенян Ким Чен-ун, стига да има условия разговорът между двамата да допринесе за разрешаването на проблема със севернокорейската ядрена програма, предава TACC, като се позовава на репортаж от телевизионния канал NHK.\r\n„Готов съм да проведа среща на високо равнище, ако тя може да помогне за разрешаването на ядрения проблем със Севера, а също и за възстановяване на отношенията“ между Сеул и Пхенян, заяви Мун Дже-ин в рамките на пресконференция в южнокорейската столица. Той обаче бе категоричен, че се отнася положително към подобна среща само при условие, че бъдат определени гаранции за резултата от нея. Съгласно думите му, не трябва да бъдат водени преговори „само заради самите преговори“.Тереза Герова", "date": "2018.01.10", "title": "ТАСС: Президентът на Южна Корея изрази готовност да проведе среща с Ким Чен-ун"}
{"url": "http://www.focus-news.net/news/2018/01/10/2475343/ekspertizite-potvarzhdavat-che-rosen-angelov-e-ubietsat-ot-novi-iskar-obzor.html", "text": "Има около 95 експертизи, не всички са готови, но основните, на които се обосновава нашето заключение, че това е убиецът. Това каза пред журналисти на излизане от КСНС министърът на вътрешните работи Валентин Радев, във връзка намереното тяло на Росен Ангелов, издирван за шесторното убийство в Нови Искър. Министър Радев обяви, че на 10 януари прокуратурата и МВР ще дадат съвместен брифинг, на който ще разкрият всички детайли и подробности, които са разкрити по случая. \r\nАгенция „Фокус“ припомня: На 2 януари 2018г. патрули от Второ РУ-СДВР извършват проверка на къща в Нови Искър, след като в столичната полиция е получен сигнал от мъж, който е съобщил за свои роднини, с които не може да се свърже, а обичайно са в редовен контакт. В къщата полицаите се натъкват на телата на 41-годишния Неделчо Юнаков, 19-годишния Георги Юнаков – син на Неделчо; 72-годишната Еленка Бурджиева; 16-годишната Нанси Иванова – внучка на Еленка; 18-годишния Боби Иванов – приятел на Нанси. Огледът на криминалистите установява, че кучето на семейството също е убито. За издирване е обявена 44-годишната Кети Кюхова - майка на Нанси, която е живяла на съпружески начала с Неделчо и автомобил БМВ Х5, собственост на семейството, който липсва от мястото на престъплението. Автомобилът и шестата жертва са открити на следващия ден, 3 януари, а до тях разследващите са насочени от обучено следово куче.\r\nПо данни на следствието всичките шест убийства са извършени в нощта на 31 декември срещу 1 януари. По жертвите е стреляно с огнестрелно оръжие което все още не е намерено. Тялото на Ангелов бе намерено на 7 януари в постройка, близо до мястото на престъплението. Не е ясно дали оръжието, с което се е самоубил Ангелов – пистолет „Барета“, е същото, с което са убити 6-те жертви в Нови Искър. Предстои МВР да даде подробности след извършване на експертиза.\r\nОт доказателствата е установено, че Ангелов е действал сам и не е имал съучастник. Според разследващите мотивът е личен и е свързан именно с интимни отношения и връзка с Кети. Проявявал е и ревност към мъжа, с когото тя е живеела на семейни начала.", "date": "2018.01.10", "title": "Експертизите потвърждават, че Росен Ангелов е убиецът от Нови Искър (ОБЗОР)"}
{"url": "http://www.focus-news.net/news/2018/01/10/2475344/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Южна Корея Мун Дже-ин демонстрира готовност да проведе среща с лидера на Пхенян Ким Чен-ун, стига да има условия разговорът между двамата да допринесе за разрешаването на проблема със севернокорейската ядрена програма.\r\n„Готов съм да проведа среща на високо равнище, ако тя може да помогне за разрешаването на ядрения проблем със Севера, а също и за възстановяване на отношенията“ между Сеул и Пхенян, заяви Мун Дже-ин в рамките на пресконференция в южнокорейската столица. Той обаче бе категоричен, че се отнася положително към подобна среща само при условие, че бъдат определени гаранции за резултата от нея. Съгласно думите му, не трябва да бъдат водени преговори „само заради самите преговори“.\r\n*** Земетресение с магнитуд от 7,6 по скалата на Рихтер е регистрирано в 20:51 часа (местно време) северно от Хондурас, показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 238 км северно от Пуерто Лемпира, разположен в североизточната част на Хондурас, и на 306 км северозападно от Джордж Таун, столица на Каймановите острови. Земетресението е било с дълбочина от 10 км под земната кора.\r\nКъм настоящия момент не се привеждат данни за пострадали или материални щети. Няма информация за опасност от цунами.\r\n*** Министърът на финансите на Обединеното кралство Филип Хамънд ще „прескочи“ главния преговарящ на Брюксел за Брекзит Мишел Барние и ще прикани директно държавите от Общността да постигнат търговско споразумение с Лондон, което да включва финансови услуги.\r\nВ сряда Хамънд пристига във федералната германска столица, където ще аргументира необходимостта от икономическо партньорство, обхващащо „дължината и широчината\" на британската и европейските икономики. Очаква се речта му да бъде наситена с провокативни коментари, които ще бъдат направени само ден, след като френският политик Мишел Барние изключи изрично постигането на сделка, която обхваща и Лондонското Сити.\r\nХамънд ще предупреди европейските правителства, че провалът на опитите за постигане на съгласие за задълбочено регулаторно сътрудничество след Брекзит може да изложи на риск „финансова стабилност в Европа\".\r\n*** Администрацията на държавния глава на САЩ Доналд Тръмп планира да разхлаби ограниченията върху използването на ядрени оръжия и да даде „зелена светлина“ за разработването на нов тип бойни ядрени глави за ракетите „Трайдънт“.\r\nДжон Уолфстал, който бе специален асистент на предходния американски президент Барак Обама по въпросите на контрола и неразпространението на оръжия, заяви, че преразглеждането на позицията за ядрените оръжия, подготвено от Пентагона, включва оборудването на подводници с модифицирани версии на бойните глави за ракетите „Трайдънт“ с цел възпиране на Русия от използване на тактически (ядрени) бойни глави при евентуален конфликт в Източна Европа.\r\nУолфстал увери, че „всеки опит на Русия или на КНДР да използва ядрени оръжия ще доведе до сериозни последствия за тях\".\r\nНовата позиция е в очевиден разрез с приетата от администрацията на Барак Обама, която бе насочена към намаляването на ролята на ядрените оръжия в отбраната на САЩ. \r\nПоддръжниците на контрола върху оръжията вече изразиха притесненията си, че предложението на Пентагона може да направи ядрената война по-вероятна, особено предвид готовността на Доналд Тръмп да използва американския арсенал срещу противниците на нацията. \r\nПредложението предвижда също разширяване на обстоятелствата, при които САЩ биха могли да използват своя ядрен арсенал, включително при атаки без ядрени оръжия с масови жертви или са насочени към критична инфраструктура или центрове за управление и контрол на ядрените оръжия.\r\nПрегледът на позицията за ядрените оръжия, първият от осем години насам, се очаква да бъде публикуван след ключова реч на Доналд Тръмп в края на януари.\r\n*** След  като ситуацията с наводненията в южната и западната част на Германия се влоши рязко през почивните дни, във вторник бе отчетено постепенно спадане на нивата на реките Рейн и Мозел.\r\nВ нощта срещу вторник нивата на река Рейн при Дюселдорф достигнаха до критичните 8,38 метра, след което започна постепенното им понижаване. В Кьолн нивата на водата падат с един до два сантиметра на час. Към настоящия момент е вдигната единствено забраната за корабоплаване по Горен Рейн, в ход е подготовката за възобновяване на плаването и в другите участъци на една от най-важните за речния транспорт в Европа реки. Корабите ще вдигнат котви и от пристанищата на река Мозел. \r\nСилните превалявания, които донесе бурята „Бурглинд“ миналата седмица, предизвикаха наводнения в редица райони в южната и западната част на страната, където реките излязоха от коритата си. Това наложи издаването на забрана за корабоплаване по редица реки, сред които Дунав, Мозел, Рейн, Саар и Некар. Повишеното ниво на водите практически направи невъзможно преминаването на плавателни съдове под мостовете на реките, което доведе след себе си до сериозни щети за бизнеса.\r\n*** Стив Банън, бивш главен стратег на американския президент Доналд Тръмп, напуска новинарския интернет портал \"Брайтбарт“.\r\nБанън бе подложен на натиск, след като бе включен в книгата на журналиста Майкъл Улф „Пожар и ярост: В Белия дом на Доналд Тръмп“, в която авторът поставя под съмнение психичното здраве на 45-тия президент на САЩ. Банън отрече твърденията, съдържащи се в книгата, която излезе на пазара миналата седмица.\r\nСъответното съобщение за оттеглянето на Банън от ултраконсервативния сайт бе публикувана на официалната му страница. Той ръководеше „Брайтарт“ от 2012 г. насам, след смъртта на основателя му Андрю Брайтбарт.\r\n*** Разширяването на Европейския съюз е в ръцете на Словения и Хърватия. Това заяви председателят на Европейската комисия Жан-Клод Юнкер, като предупреди, че граничният спор между двете държави засяга целия Блок.\r\nГоворейки в рамките на пресконференция със словенския президент Борут Пахор, люксембургският политик  заяви: „Бъдещото разширяване на ЕС със страните от Западните Балкани е в ръцете на Словения и Хърватия“.\r\nГраничният спор между Загреб и Любляна „не е двустранен въпрос, това е проблем, който оказва влияние върху целия ЕС“, подчерта Жан-Клод Юнкер, като същевременно допълни, че от разрешаването му зависи „перспективата на държавите от Западните Балкани да станат членове на ЕС\".\r\nПредседателят на ЕК припомни, че изпълнителният орган на Общността има „политически, правен и морален дълг да се намеси\" в нерешения спор между двете държави, без обаче да разкрива подробности за това как и кога това може да се случи. \r\nПо отношение на държавите от Западните Балкани, от които Сърбия и Черна гора вече са започнали преговорите за членство в ЕС, Юнкер заяви: „Те трябва да се разберат помежду си, преди да станат част от Общността“.\r\n***", "date": "2018.01.10", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/01/10/2475345/tanjug-evropeyskata-federatsiya-na-zhurnalistite-nastoya-za-sreshta-s-aleksandar-vuchich-vav-vrazka-sas-svobodata-na-mediite-v-sarbiya.html", "text": "След писмо от медийния съветник на президента Александър Вучич - Сузана Василевич, Европейската федерация на журналистите поиска при предстоящото посещение в Белград нейни представители да се срещнат с държавния глава, предава Tanjug. \r\nВ писмо до председателя на ЕФЖ, Василевич определи като „непрофесионално“ решението на организацията да не включи среща с Вучич в програмата на предстоящото посещение на членовете й в Белград, с оглед на факта, че сръбският президент често е обект на критика от тяхна страна по повод ситуацията със свободата на медиите в страната. Тереза Герова", "date": "2018.01.10", "title": "Tanjug: Европейската федерация на журналистите настоя за среща с Александър Вучич във връзка със свободата на медиите в Сърбия"}
{"url": "http://www.focus-news.net/news/2018/01/10/2475346/reuters-sled-zemetresenieto-v-karibsko-more-izdadeni-sa-preduprezhdeniya-za-opasnost-ot-tsunami.html", "text": "След земетресение с магнитуд от 7,6 по скалата на Рихтер, което бе регистрирано в 20:51 часа (местно време) северно от Хондурас, в Карибско море, за част от държавите в региона бяха издадени предупреждения за опасност от образуването на цунами, предава Reuters.\r\nОт Тихоокеанския център за ранно предупреждение за цунами обявиха, че след труса е възникнала опасност от образуването на вълни с височина от над един метър в Пуерто Рико и на Американските Вирджински острови.\r\nСправка на официалната интернет страница на Европейския средиземноморски сеизмологичен център (EMSC) показва, че епицентърът на труса е бил на 238 км северно от Пуерто Лемпира, разположен в североизточната част на Хондурас, и на 306 км северозападно от Джордж Таун, столица на Каймановите острови. Земетресението е било с дълбочина от 10 км под земната кора.\r\nКъм настоящия момент не се привеждат данни за пострадали или материални щети. Тереза Герова", "date": "2018.01.10", "title": "Reuters: След земетресението в Карибско море – издадени са предупреждения за опасност от цунами"}
{"url": "http://www.focus-news.net/news/2018/01/10/2475347/greg-delaui-poslanik-na-sasht-v-prishtina-kosovo-ne-mozhe-da-vazprepyatstva-sazdavaneto-na-spetsializiraniya-sad-za-voenni-prestapleniya.html", "text": "Изявлението на председателя на парламента на Косово Кадри Весели, съгласно които Прищина не е в състояние да предотврати създаването на Специализирания съд за военни престъпления, бе подкрепено от Грег Делалуи, дипломатически представител на САЩ в най-младата държава на Балканите, отбелязва скопският телевизионен канал A1 On.\r\n„Приветствам публичното изявление на председателя на парламента Весели и други политически лидери, които го подкрепят“, написа американският дипломат в социалната мрежа „Фейсбук“. Агенция \"Фокус\" припомня:\r\nПо-рано САЩ отправиха предупреждения към управляващите в Прищина, че ако парламентът отхвърли създаването на Специализиран съд за военни престъпления, то Вашингтон няма да блокира руската инициатива в ООН за подобен трибунал в Косово.\r\nСАЩ отправиха подобни предупреждения и преди две години, когато депутатите в Прищина демонстрираха колебливост по въпроса за приемането на закона за създаването на органа..Тереза Герова", "date": "2018.01.10", "title": "Грег Делауи, посланик на САЩ в Прищина: Косово не може да възпрепятства създаването на Специализирания съд за военни престъпления"}
{"url": "http://www.focus-news.net/news/2018/01/10/2475348/aktualna-patna-obstanovka.html", "text": "Температурите са в интервала от – 4° до + 8°. Времето над цялата страна е облачно. Слаб до умерен вятър духа в областите: Добрич, Монтана, Разград, Русе, Смолян, Търговище и Шумен. Слаб дъжд вали в областите Бургас, Враца, Монтана,Пловдив и Шумен, както и в района на проход „Шипка“, Котел /обл. Сливен/, Костенец и АМ „Тракия от км 15 до км 55 /обл. София/. Пътните настилки в по-голямата част от страната са сухи, на местата с валежи – мокри, а по усойните и планински райони – частично заледени и обработени. Това съобщиха от пресцентъра на Агенция „Пътна инфраструктура” (АПИ).\r\nНамалена видимост поради мъгла: \r\n- до 50 м в района „Котленски проход“, проход „Шипка“, Прохода на Републиката, Борован /обл. Враца/, Самуил /обл. Разград/, гр. Сливен /обл. Сливен/, АМ „Хемус“ от км 41 до км 54 /обл. София/, Омуртаг /обл. Търговище/;\r\n- до 100 м в района на Белоградчик, Димово, Ружинци и Кула /обл. Видин/, гр. Мездра /обл. Враца/, Любеново и Люляк /обл. Плевен/, Ихтиман /обл. София/;\r\n- до 150 м в област Пазарджик, както и в района на гр. Враца /обл. Враца/, Ловеч, Луковит, Ябланица /обл. Ловеч/.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•Автомагистралите; \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•път I-1 Благоевград-ГКПП „Кулата“;\r\n•път I-4 п. в. „Коритна“-Велико Търново-Шумен;\r\n•път I-5 Русе-Велико Търново;\r\n•път I-8 ГКПП „Калотина“-София;\r\n•път I-9 Варна-Бургас;\r\n•път II-18 Околовръстен път София;\r\n•път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: \r\nОбласт София: Движението по АМ \"Хемус\" в тунел \"Ечемишка\" посока Варна се осъществява в една лента поради планови ремонтни дейности по осветителните уредби в изпреварващата лента. Движението се извършва в активната лента. Срок до 10.01.2018 г.; Движението по АМ \"Хемус\" в тунел \"Топли дол\" посока Варна се осъществява в една лента, поради поетапни планови ремонтни дейности по осветителните уредби в активната и изпреварваща ленти. Движението се извършва поетапно в изпреварващата и аварийна ленти. Срок до 10.01.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; Движението в участъка Гюешево – Перник от км 78+500 до км 79+500 се осъществява в една лента поради пропадане на част от пътното тяло. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.10", "title": "Актуална пътна обстановка"}
{"url": "http://www.focus-news.net/news/2018/01/10/2475349/ibna-v-rim-shte-se-sastoi-sreshta-na-varha-na-sredizemnomorskite-i-yuzhnite-strani-ot-es.html", "text": "В сряда, 10 януари, в италианската столица Рим ще бъде открита 4-та среща на върха на средиземноморските и южните държави от Европейския съюз, припомня Independent Balkan News Agency. \r\nНа срещата ще присъстват държавните глави на Франция – Еманюел Макрон, на Република - Никос Анастасиадес, премиерите на Испания - Мариано Рахой, на Гърция - Алексис Ципрас, на Италия - Паоло Гентилони, на Малта Джоузеф Мускат и на Португалия – Антониу Коста. \r\nДържавните и правителствени лидери ще насочат усилията си към създадаване на нова динамика за социална Европа. За тази цел, според информация на IBNA, седмината лидери подготвят прокламирането на по-доминираща, по-социална и по-демократична Европа.\r\nПрокламацията ще подчертае необходимостта от промени в еврозоната, като същевременно ще подкрепи нови инициативи в областта на трудовото законодателство и социалната защита.Тереза Герова", "date": "2018.01.10", "title": "IBNA: В Рим ще се състои среща на върха на средиземноморските и южните страни от ЕС"}
{"url": "http://www.focus-news.net/news/2018/01/10/2475350/targovishte-vremenno-e-zatvoren-za-dvizhenie-uchastak-ot-patya-sofiya-varna-zaradi-tezhka-katastrofa-po-parvonachalna-informatsiya-edin-chovek-e-zaginal.html", "text": "Във връзка с настъпило тежко пътно-транспортно произшествие на първокласен път I-4/София-Варна/ в община Омуртаг – на около 2 км след с. Камбурово, община Омуртаг, в посока гр. София, участъкът от пътя е временно затворен за движение на ППС. Това съобщиха от пресцентъра на ОДМВР-Търговище. Създадена е организация за използване на обходен маршрут за движение, като за пътуващите в посока София той е през селата Камбурово и Изворово, а за тези в посока Варна – през Изворово и Камбурово. На място има полицейски екипи, които регулират движението и оказват съдействие на водачите на пътуващите водачи. В момента се извършва оглед на местопроизшествието. По първоначална информация един човек е загинал.", "date": "2018.01.10", "title": "Търговище: Временно е затворен за движение участък от пътя София-Варна заради тежка катастрофа, по първоначална информация един човек е загинал"}
{"url": "http://www.focus-news.net/news/2018/01/10/2475351/predstoyashti-sabitiya-v-stranata-za-10-yanuari-agentsiya-fokus.html", "text": "***\r\nОт 16.00 часа в Централен Военен Клуб ще се проведе ежегодната церемония на Международната награда на херцога на Единбург – България. Президентът Румен Радев, патрон на организацията, ще връчи почетните значки и сертификати на над 120 младежи от цялата страна. В събитието специално участие ще вземе и Н. Пр. Ема Хопкинс, посланик на Великобритания. \r\n***\r\nОт 10.00 часа в зала 3 на НДК ще се проведе редовното правителствено заседание. \r\n***\r\nОт 14:30, в сградата на Народното събрание на пл. \"Княз Александър I\" №1, зала 238, Комисията по правни въпроси ще проведе обсъждане на Указ № 274 от 29.12.2017 г. на Президента на Република България за връщане за ново обсъждане на Закона за противодействие на корупцията и за отнемане на незаконно придобитото имущество, приет от Народното събрание на 20 декември 2017 г. и мотивите към указа.\r\n***\r\nОт 13.00 часа, на Терминал 2 на Летище София (до стоянката на такситата на изхода за пристигащи пътници), ще бъдат представени електрическите автомобили Renault Zoe, които ще превозват делегатите на Българското председателство на Съвета на ЕС 2018. Начало на партньорството ще дадат министърът за Българското председателство на Съвета на ЕС 2018 Лиляна Павлова и генералният мениджър на Рено Нисан България, г-н Рено Пирел.\r\n***\r\nОт 09.30 часа 2 състав на Софийския градски съд ще гледа делото срещу Мирослав М., бивш началник от ДАНС, обвинен в изнасяне на информация (чл. 357-360 НК).\r\n***\r\nОт 10.30 часа в зала 6 на Cinema City Mall of Sofia ще се проведе медийната прожекция на „Малък голям живот“– най-новият филм на Александър Пейн. \r\n***\r\nОт 10.00 часа 12 състав на Специализирания наказателен съд ще гледа делото срещу Иван М., Марио Г., Методи З., Петър Д. и др., обвинени в организиране и ръководене на организирана престъпна група.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в обвинени в организиране и ръководене на организирана престъпна група.\r\n***\r\nОт 11.00 часа 10 състав на Специализирания наказателен съд ще гледа делото срещу Кольо К., Мариета В., Василена К. и др., обвинени в обвинени в организиране и ръководене на организирана престъпна група.\r\n***\r\nОт 11.00 часа, в Съюза на юристите, АБВ организира дискусия за антикорупционния закон. \r\n***\r\nОт 11.00 часа в сградата на БТА пресконференция на тема:  „НЕ на жертвите по пътищата на България!”, организира Сдружение „Институт за пътна безопасност” (ИПБ).\r\n***\r\nОт 11.00 часа, в зала 610 на НАП (бул. „Дондуков” 52), ще се проведе пресконференция по повод данъчно-осигурителната кампания през 2018 г. \r\n***\r\nОт 12.00 часа в Полонистичен кабинет № 149, Софийски университет „Св. Климент Охридски“, бул. „Цар Освободител“ № 15, ще се състои лекция на Ян Малицки, директор на Центъра за Източна Европа на Варшавския университет.\r\n***\r\nОт 14.00 часа в АПИ ще бъдат отворени офертите в обществената поръчка за изпълнител на участък от път I-8 между Драгоман и Сливница, с дължина 16.98 км.\r\n***\r\nОт 15.00 часа 7 състав на Специализирания наказателен съд ще гледа делото срещу Кирил Т., Милен В., Виктор Б. и др., обвинени в обвинени в организиране и ръководене на организирана престъпна група.\r\n***\r\nОт 18.00 часа в зала „София” на БЧК (бул. „Джеймс Баучер” 76) ще се проведе среща–разговор по теми, свързани с безопасното поведение и пребиваване в планината при зимни условия: Метеорология в планините, Лавинна безопасност, Първа долекарска помощ, Екипировка.\r\n***\r\nОт 18.00 часа Лидерът на БСП – София Калоян Паргов ще вземе участие в тържествено честване на 170-ата годишнина от рождението на Христо Ботев на 10 януари. Събитието е организирано от Съюза на българските писатели и издателство „Захарий Стоянов“ и ще се проведе от 18.00 часа в Големия салон на Българската академия на науките (ул. „15-и ноември“ №1, площад Народно събрание). \r\n***\r\nОт 18.00 часа в големия салон на БАН, ул. „15 ноември“ № 1, ще се проведе вечер, посветена на 170 години от рождението на Христо Ботев. \r\n***\r\nОт 18.00 часа, в Галерия „Райко Алексиев“, ще бъде открита изложба на скулптора Валентин Старчев. \r\n***\r\nОт 11.00 часа в зала 5 на община Благоевград ще се проведе пресконференция на Сдружение \"Институт за пътна безопасност\", обединяващо експерти по пътна безопасност, пострадали при пътно-транспортни произшествия организират пресконференция на тема \"Не на жертвите по пътищата на България\".\r\n***\r\nОт 10.30 часа Областен информационен център – Благоевград ще бъде домакин на туристически форум под надслов \"На фокус е туризмът\". \r\n*** \r\nОт 11.00 часа в Юнашки салон във Варна ще се проведе пресконференция на Сдружение „Институт за пътна безопасност” на тема \" Варна- обединени за пътна безопасност\". \r\n***\r\nОт 12.30 часа на стадион „Христо Ботев“ ръководството на ПОФК „Ботев“ ще даде пресконференция по повод първата тренировка за новия сезон. \r\n***\r\nВ Художествена галерия ще се проведе Работилничка за въображение: “Приказни герои от глина.”\r\n***\r\nОт 17.30 часа, в заседателната зала на Община Дупница, ще се проведе публично обсъждане на бюджета за 2018 година.\r\n***\r\nОт 17.30 часа в експозиционна зала \"Кутловица\" ще бъде открита Изложбата „Завръщане“ на Виолета Апостолова – Лети.\r\n***\r\nОт 14.00 часа в клуба на пенсионера „Христо Ботев” РЗИ организира измерване на костната плътност. \r\n***\r\nОт 14.00 часа в залата на областна администрация ще се проведе извънредно заседание на Асоциацията по ВиК.\r\n***\r\nОт 17.00 часа в залата за временни изложби на Регионален исторически музей – Пазарджик ще бъде открита изложбата „За свободата на Отечеството”.\r\n*** \r\nОт 9.00 ч., зала 1, Окръжният съд в Пловдив ще гледа дело срещу подсъдимия Георги Г. по обвинения в това, че на 10.06.2013 г. в град София в Общинска служба по земеделие – Нови Искър е представил неверни сведения в Заявление за подпомагане 2013 по Схемата за единно плащане на площ,  финансирани от Европейски фонд.\r\n*** \r\nОт 13.30 часа, зала 5 Окръжният съд в Пловдив ще гледа дело срещу подсъдимия Димитър М.. Той е обвинение в това, че на 7.03.2016 г. в гр. Пловдив при управляване на моторно превозно средство – лек автомобил „Опел Корса“ е нарушил правилата за движение по ЗДвП: чл.20 ал.2 изр. 2, чл. 116, и по непредпазливост е причинил смърт на В. А. \r\n***\r\nОбщински съветници от Общински съвет – Пловдив ще проведат приемни за граждани.  Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А.  Георги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул.”Академик Петър Динеков”№1А. Ани Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. Емил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5. \r\n***\r\nОт 14.00 часа, в кабинета Ивета Боянова, Директорът на Дирекция \"Местни приходи и такси\" Ивета Боянова ще даде пресконференция във връзка с началото на данъчната кампания в Общината. \r\n***\r\nОт 11.00 часа в Държавна опера-Русе ще бъде представена детска оперета “Ани в царството на цветята”. \r\n***\r\nОт 11.30 часа, в града ще бъде тествана съвместимостта на системите за известяване при бедствия и въздушна опасност. Тестовете ще се проведат в производствената и складова база на „Еко България“ ЕАД - „Депо Стара Загора“. \r\n***\r\nОт 17.30 часа в зала „П. Р. Славейков“ на Общински съвет Стара Загора ще се проведе публично обсъждане на проектобюджета на Общината за 2018 г.", "date": "2018.01.10", "title": "Предстоящи събития в страната за 10 януари (Агенция „Фокус”)"}
{"url": "http://www.focus-news.net/news/2018/01/10/2475352/predstoyashti-mezhdunarodni-sabitiya-za-10-yanuari-agentsiya-fokus.html", "text": "Държавните и правителствени лидери на Кипър, Гърция, Франция, Италия, Малта, Португалия и Испания ще проведат среща на върха на средиземноморските и южните страни от ЕС. \r\n*** Продължават предварителните сондажи за съставяне на коалиция в Германия. \r\n*** Очаква се вот на доверие за правителство на малцинството на Андрей Бабиш.\r\n*** Трети и последен ден от посещението на Еманюел Макрон в Пекин.   \r\n*** Британският министър на финансите Филип Хамънд пристига в Берлин в опит да убеди европейските лидери да сключат търговска сделка с Лондон.  \r\n***", "date": "2018.01.10", "title": "Предстоящи международни събития за 10 януари (Агенция \"Фокус\")"}
{"url": "http://www.focus-news.net/news/2018/01/10/2475353/nimh-dnes-shte-preobladava-oblachno-v-ravninite-i-maglivo-vreme.html", "text": "Атмосферното налягане ще продължи да се понижава, но ще остане по-високо от средното за януари. Днес ще преобладава облачно, в равнините и мъгливо време. Само на отделни места ще превали слаб дъжд. Ще духа слаб до умерен вятър от източната четвърт. Максималните температури ще са между 4° и 9°, в София около 5°. Това съобщи за Агенция „Фокус“ дежурният синоптик от НИМХ Христо Христов.\r\nНад Черноморието ще бъде предимно облачно, преди обяд на места и мъгливо. Ще духа до умерен вятър от изток-югоизток. Максимални температури на въздуха: 8°-9°. Температурата на морската вода е 10°. Вълнението на морето ще бъде 3-4 бала.\r\nНад планините ще преобладава облачно време. Ще духа умерен, по билата и силен вятър от юг-югозапад. Максимална температура на височина 1200 метра около 5°, на 2000 метра – около 2°.", "date": "2018.01.10", "title": "НИМХ: Днес ще преобладава облачно, в равнините и мъгливо време"}
{"url": "http://www.focus-news.net/news/2018/01/10/2475354/prezidentat-rumen-radev-shte-vrachi-otlichiyata-na-mezhdunarodnata-nagrada-na-hertsoga-na-edinburg-za-2017-godina.html", "text": "Президентът Румен Радев ще връчи отличията на Международната награда на херцога на Единбург за 2017 година. Това съобщиха от прессекретариата на държавния глава. Церемонията ще се проведе от 16.00 часа в Централния военен клуб. Президентът Румен Радев ще удостои със сребърни и бронзови значки младежи, участвали в програмата на Международната награда на херцога на Единбург през 2017 г., която се провежда под негов патронаж. \r\nНаградата на херцога на Единбург е водеща международна младежка програма за личностно развитие и постижения. Участниците в нея се състезават със самите себе си като приемат предизвикателства, доказващи им на какво са способни и до къде най-далеч могат да стигнат. В момента над 1 000 000 младежи по целия свят участват в програмата и постигат своите цели. В България за трите години от учредяването на Наградата над 550 млади хора са се отличили в различни нейни направления и активности.", "date": "2018.01.10", "title": "Президентът Румен Радев ще връчи отличията на Международната награда на херцога на Единбург за 2017 година"}
{"url": "http://www.focus-news.net/news/2018/01/10/2475355/afp-amerikanski-sadiya-blokira-reshenieto-na-administratsiyata-na-donald-tramp-za-spirane-na-programata-za-zashtita-na-imigranti-vlezli-v-sasht-kato-detsa.html", "text": "Американски съдия блокира решението на администрацията на президента Доналд Тръмп за спиране на програмата, която предоставя правен статут на младите имигранти, влезли незаконно в САЩ преди навършването на 16-та си годишнина, предава AFP.\r\nСъдията от Сан Франциско Уилям Олсъп издаде решението си във вторник вечерта (местно време), което нареди администрацията да възстанови програмата, въведена от предходния американски президент Барак Обама.\r\nРешението на съдията е с обем  49 страници, уточнява агенцията. Тереза Герова", "date": "2018.01.10", "title": "AFP: Американски съдия блокира решението на администрацията на Доналд Тръмп за спиране на програмата за защита на имигранти, влезли в САЩ като деца"}
{"url": "http://www.focus-news.net/news/2018/01/10/2475356/parlamentarnata-pravna-komisiya-shte-obsadi-prezidentskoto-veto-varhu-antikoruptsionniya-zakon.html", "text": "Комисията по правни въпроси ще обсъди ветото на президента Румен Радев върху Закона за противодействие на корупцията и за отнемане на незаконно придобитото имущество. Това се посочва в дневния ред на заседанието на комисията. Държавният глава върна за ново обсъждане Антикорупционния закон с мотив, че противодействието на корупцията не може да се ограничи само до мерките, предвидени в него. Законът на управляващите бе окончателно приет на 20 декември. С него бе създадена Комисия за противодействие на корупцията и за отнемане на незаконно придобито имущество с мандат от 6 години. Депутатите решиха председателят й да се избира от Народното събрание.", "date": "2018.01.10", "title": "Парламентарната правна комисия ще обсъди президентското вето върху Антикорупционния закон"}
{"url": "http://www.focus-news.net/news/2018/01/10/2475357/pravitelstvoto-shte-reshi-dali-da-otpusne-dopalnitelni-sredstva-na-sofiyskiya-universitet-sv-kliment-ohridski.html", "text": "Очаква се правителството да отпусне допълнителни средства за Софийския университет „Св. Климент Охридски\" за 2018 г. Това предвижда дневният ред на кабинета за редовното му седмично заседание.  Ще бъде обсъдено и предоставянето на допълнителни разходи по бюджета на Министерството на външните работи за 2018 г. Предвижда се и гласуване на изменения в Закона морските пространства, вътрешните водни пътища и пристанищата на Република България. Очаква се министрите да обсъдят и промени в състава на Надзорния съвет на Националния осигурителен институт. Редовното правителствено заседание тази седмица ще се проведе в зала 3 на НДК. „Фокус“ припомня, че преди седмица Академичният съвет на Софийския университет \"Св. Климент Охридски\" обяви, че ще предприеме протестни действия след 22 януари, ако правителството не изпълни пет конкретни искания на висшето училище, сред които и отпускането на средства за ремонт на сградите на университета.", "date": "2018.01.10", "title": "Правителството ще реши дали да отпусне допълнителни средства на Софийския университет „Св. Климент Охридски\""}
{"url": "http://www.focus-news.net/news/2018/01/10/2475358/sofiya-vavezhdat-se-promeni-v-dvizhenieto-v-perioda-10-12-yanuari-zaradi-otkrivaneto-na-balgarskoto-predsedatelstvo-na-saveta-na-es-i-poseshtenie-na-kolezha-na-chlenovete-na-ek.html", "text": "Въвеждат се промени в движението в центъра на София, свързани с церемонията по откриването на Българското председателство на съвета на Европейския съюз (ЕС) и посещение на Колежа на членовете на Европейската комисия (ЕК). Това съобщиха от пресцентъра на Министерството за Българското председателство на Съвета на ЕС 2018.\r\nЗабраняват се престоят и паркирането на пътни превозни средства, с изключение на автомобилите, превозващи участниците в мероприятията, както следва:\r\nОт 17.30 часа на 10 януари 2018 г. до отпътуване на делегациите на 12 януари 2018 г.: \r\n- на ул. „Ген. Гурко” между ул. „Г. С. Раковски” и ул. „Кн. Александър І”.\r\nОт 17.30 часа на 10 януари 2018 г. до приключване на мероприятията 11 януари 2018 г.:\r\n- на ул. „Кн. Александър І” между ул. „Ген. Гурко” и бул. „Цар Освободител”;\r\n- на ул. „Аксаков” между ул. „Дякон Игнатий” и ул. „Г.С.Раковски”;\r\n- на ул. „Дякон Игнатий” между ул. „Ген. Гурко” и бул. „Цар Освободител”;\r\n- на ул. „Кузман Шапкарев” между ул. „Иван Вазов” и ул. „Ген. Гурко”;\r\n- на ул. „Славянска” между ул. „Г.С.Раковски” и ул. „Дякон Игнатий”;\r\n- на ул. „Г.Бенковски” между бул. „Цар Освободител” и ул. „Иван Вазов”;\r\n- на ул. „Иван Вазов” между ул. „Г. С. Раковски” и ул. „Дякон Игнатий”.\r\nОт 06.30 часа до приключване на събитията на 11 януари 2018 г.:\r\n- на площад „Кн. Александър І”, срещу Национална художествена галерия;\r\n- на пл. „Кн. Александър І” между бул. „Цар Освободител” и ул. „Московска”.\r\nОт 17.30 часа на 11 януари 2018 г. са приключване на мероприятията на 12 януари 2018 г.:\r\n- на ул. „Доспат” между бул. „Витоша” и ул. „Баба Неделя”;\r\n. на ул. „Баба Неделя”;\r\n- на ул. „Д-р Христо Стамболски”.\r\nЗабранява се влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва:\r\nОт 08.00 часа до приключване на 11 януари 2018 г.:\r\n- по ул. „Ген. Гурко” между ул. „Г.С.Раковски” и ул. „Кн. Александър І”;\r\n- по ул. „Кн. Александър І” между ул. „Ген. Гурко” и бул. „Цар Освободител”;\r\n- по ул. „Аксаков” между ул. „Дякон Игнатий” и ул. „Г. С. Раковски”;\r\n- по ул. „Дякон Игнатий” между ул. „Ген. Гурко” и бул. „Цар Освободител”;\r\n- по ул. „Кузман Шапкарев” между ул. „Иван Вазов” и ул. „Ген. Гурко”;\r\n- по ул. „Славянска” между ул. „Г.С.Раковски” и ул. „Дякон Игнатий”;\r\n- по ул. „Г.Бенковски” между бул. „Цар Освободител” и ул. „Иван Вазов”;\r\n- по ул. „Иван Вазов” между ул. „Г.С.Раковски” и ул. „Дякон Игнатий”.\r\nОт 08.00 часа на 12 януари 2018 г. до приключване на мероприятията:\r\n- по ул. „Доспат” между бул. „Витоша” и ул. „Баба Неделя”;\r\n- по ул. „Баба Неделя”;\r\n- по ул. „Д-р Христо Стамболски”.\r\nЗа времето от 11.00 до 12.00 часа на 12 януари 2018 г. се закрива спирка с код 0395 (бул. \"Черни връх\"), под „Моста на влюбените”, след бул. „Черни връх”, посока бул. „България”.\r\nСтолична дирекция на вътрешните работи осигурява охрана на мероприятието, постове за контрол и регулиране на движението на възлови кръстовища за горепосоченото време и места.", "date": "2018.01.10", "title": "София: Въвеждат се промени в движението в периода 10-12 януари заради откриването на Българското председателство на съвета на ЕС и посещение на Колежа на членовете на ЕК"}
{"url": "http://www.focus-news.net/news/2018/01/10/2475359/faz-sayuzat-hdshss-i-gsdp-zapochvat-zaklyuchitelniya-etap-ot-sondazhite-za-golyama-koalitsiya.html", "text": "В сряда, 10 януари, преговарящите от Съюза (ХДС/ХСС) и Германската социалдемократическа партия (ГСДП) ще ускорят разговорите от предварителните сондажи за съставяне на нова голяма коалиция с цел те да бъдат завършени в четвъртък, отбелязва националният ежедневник Die Frankfurter Allgemeine Zeitung.\r\nОчаква се в часовете преди обед най-напред да се съберат за заседание работните групи, които не са успели да приключат работата си в предходните дни или не са постигнали задоволителни резултати при преговорите. Целта на всяка една от общо шестте специализирани групи е да представят доклад в обем една до две страници за конкретните позиции на партиите. Агенция „Фокус“ припомня: \r\nТри месеца и половина след провеждането на изборите за Бундестаг, в неделя, 7 януари, Съюзът (ХДС/ХСС) и Германската социалдемократическа партия (ГСДП) започнаха предварителни сондажи, които ще покажат дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. Първият от общо шестте кръга на разговорите се проведе в централата на германските социалдемократи в Берлин. В рамките на вече започналата седмица преговорите продължиха в седалищата на Християндемократическия съюз (ХДС) на Ангела Меркел и на Християнсоциалния съюз (ХСС) на Хорст Зеехофер. \r\nПредварителните сондажи трябва да приключат най-късно до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.\r\nРаботните екипи на Съюза (ХДС/ХСС) и ГСДП постигнаха съгласие за налагане на забрана за даване на интервюта за медии през следващите дни, в които са в ход предварителните преговори за съставяне на нова голяма коалиция в Берлин. Представителите на партиите демонстрираха единодушие по въпроса, като аргументираха решението си с желанието да предотвратят медийното влияние на изхода от предварителните преговори.Тереза Герова", "date": "2018.01.10", "title": "FAZ: Съюзът (ХДС/ХСС) и ГСДП започват заключителния етап от сондажите за голяма коалиция"}
{"url": "http://www.focus-news.net/news/2018/01/10/2475360/evrokomisaryat-karmenu-vela-vsyaka-godina-v-evropa-prezhdevremenno-umirat-400-hil-dushi-zaradi-loshoto-kachestvo-na-vazduha.html", "text": "Всяка година в Европа преждевременно умират 400 хил. души заради лошото качество на въздуха. Това каза в интервю за БНТ еврокомисарят за околната среда, морските въпроси и риболова Кармену Вела. Във връзка с това дали замърсяването на въздуха е най-големият екологичен проблем за България и за целия ЕС, Кармену Вела обясни: „Замърсяването на въздуха е глобален проблем – не само за България и Европа, но и за целия свят“. „Всяка година в Европа преждевременно умират 400 хил. души заради лошото качество на въздуха.  Тук не включвам хроничните заболявания, които нашите граждани развиват. Всички държави членки трябва да правят повече, България не е изключение. Очакваме форума, който министър Нено Димов организира с подкрепа на Комисията за екоиновациите в областта за подобряване на качеството на въздуха. Този форум ще помогне не само на България, но и другите държави членки, за да постигнат целите, които сме поставили“, каза още Вело. Той заяви, че е уверен, че България ще продължи да подобрява прилагането на европейското законодателство в областта на екологията. „България е въвела повечето закони правилно и на време“, добави той. \r\nНа въпрос кои ще са най-важните въпроси от неговия ресор в дневния ред на Българското председателство, Вела заяви: „Работната програма в областта на екологията за следващата година е много важна. Залагаме много надежди на нея“. „Едно от най-важните неща по време на  Българското председателството ще бъде кръговата икономика. В нейните рамки имаме стратегия за пластмасите, готвим и промени в директивата за питейната вода. Кръговата икономика е един от приоритетите на тази Комисия“, добави Кармену Вела. \r\n„Чакаме с нетърпение и Българското председателство да даде нов тласък на кръговата икономика. На 16 януари ще представим тази много важна стратегия за пластмасите . Това е огромен проблем не само в ЕС, но и в световен мащаб. В ЕС от 25 млн. тона пластмаса на година, които произвеждаме, по-малко от 30% се рециклират“, заяви еврокомисарят.", "date": "2018.01.10", "title": "Еврокомисарят Кармену Вела: Всяка година в Европа преждевременно умират 400 хил. души заради лошото качество на въздуха"}
{"url": "http://www.focus-news.net/news/2018/01/10/2475361/diskusiya-na-tema-zakon-za-protivodeystvie-na-koruptsiyata-i-za-otnemane-na-nezakonno-pridobitoto-imushtestvo-i-nalozhenoto-veto-ot-prezidenta-na-republika-balgariya-shte-se-provede-v-sofiya.html", "text": "В Съюза на юристите в България ще се проведе дискусия на тема „Закон за противодействие на корупцията и за отнемане на незаконно придобитото имущество и наложеното вето от президента на Република България“. Това съобщиха от пресцентъра на ПП АБВ. Събитието ще се проведе от 11.00 часа в заседателната зала на Съюза на юристите в България на ул. “Пиротска“ 7, ет. 2. В дебатът участие ще вземат представители на държавни институции, служби, ангажирани с борбата с корупцията, гражданския сектор и неправителствени  организации. Ще бъдат обсъдени законодателните и нормативни практики у нас, координацията между институционалните звена в контекста на наложеното вето от държавния глава.", "date": "2018.01.10", "title": "Дискусия на тема „Закон за противодействие на корупцията и за отнемане на незаконно придобитото имущество и наложеното вето от президента на Република България“ ще се проведе в София"}
{"url": "http://www.focus-news.net/news/2018/01/10/2475362/tsgm-v-sasedna-podzona-shte-mogat-da-parkirat-grazhdanite-sas-stikeri-za-zatvorenite-ulitsi-ot-10-do-12-yanuari-za-otkrivaneto-na-evropredsedatelstvo.html", "text": "Гражданите, които имат винетни стикери за паркиране по улиците, които ще бъдат затворени от 10 до 12 януари 2018 г. за церемонията по откриване на Българското председателство на ЕС, но не могат да намерят свободно място във въпросните три дни, ще имат право да паркират в съседната подзона. Това съобщиха от пресцентъра на Център за градска мобилност (ЦГМ).\r\nПо предварителни проучвания на ЦГМ става дума за около 100 автомобили, които сега ползват паркоместа в подзона IV. Тези водачи могат да оставят колите си на паркоместата в подзона V, която е значително по-малко натоварена с коли, които ползват правото на паркинг за живущи в зона.  \r\nЦГМ подчертава, че възможността за паркиране на автомобилите на гражданите от IV-та подзона е еднократна - само за трите дни на събитието и е съобразена със Заповед на Кмета на Столична община за промяна в организацията на движението на територията на Столична община. \r\nНа сайта на ЦГМ може да намерите точните . А  може да видите четвърта и пета подзона, както и да използвате картите.", "date": "2018.01.10", "title": "ЦГМ: В съседна подзона ще могат да паркират гражданите със стикери за затворените улици от 10 до 12 януари за откриването на европредседателство"}
{"url": "http://www.focus-news.net/news/2018/01/10/2475363/das-rhenische-post-prez-2017-g-bundesverat-e-priel-v-reditsite-si-rekorden-broy-nepalnoletni-litsa.html", "text": "През 2017 г. за обучение в Бундесвера са постъпили рекорден брой непълнолетни лица, съобщава вестник Das Rhenische Post.\r\nПо данни на Министерството на отбраната, представени по искане на парламентарната фракция на партията „Левица“, през изминалата година в редиците на германската армия са приети 2 128 военнослужещи, които към момента на постъпването си на служба не са имали навършени 18 г. \r\nОт тях 448 са представителки на нежния пол, става ясно от доклада на военното ведомство в Берлин, в който се уточнява, че в сравнение с 2011 г., броят на непълнолетните жени в Бундесвера се е увеличил осемкратно. \r\nСпоред документа непълнолетните лица, постъпили на военна служба, се увеличават от година на година. През 2011 г. броят им е бил 689, а през 2011 г. – 1907. \r\nВ Германия е разрешено рекрутирането на непълнолетни за военни цели, но те не са допускани за участие в задгранични мисии. Обучението им обаче включва боравене с бойни оръжия, подчертават от редакцията. .Тереза Герова", "date": "2018.01.10", "title": "Das Rhenische Post: През 2017 г. Бундесверът е приел в редиците си рекорден брой непълнолетни лица"}
{"url": "http://www.focus-news.net/news/2018/01/10/2475364/targovishte-vazstanoveno-e-dvizhenieto-po-patya-sofiya-varna-v-uchastaka-v-blizost-do-s-kamburov.html", "text": "В 07.30 часа движението на МПС по първокласен път I-4/София-Варна - в участъка в близост до с. Камбурово, Община Омуртаг. Това съобщиха от пресцентъра на ОДМВР-Търговище. Движението бе временно преустановено заради тежко пътно-транспортно произшествие, бе отново възстановено.", "date": "2018.01.10", "title": "Търговище: Възстановено е движението по пътя София-Варна в участъка в близост до с. Камбуров"}
{"url": "http://www.focus-news.net/news/2018/01/10/2475365/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "През 2017 г. за обучение в Бундесвера са постъпили рекорден брой непълнолетни лица, съобщава вестник Das Rhenische Post.\r\nПо данни на Министерството на отбраната, представени по искане на парламентарната фракция на партията „Левица“, през изминалата година в редиците на германската армия са приети 2 128 военнослужещи, които към момента на постъпването си на служба не са имали навършени 18 г. \r\nОт тях 448 са представителки на нежния пол, става ясно от доклада на военното ведомство в Берлин, в който се уточнява, че в сравнение с 2011 г., броят на непълнолетните жени в Бундесвера се е увеличил осемкратно. \r\nСпоред документа непълнолетните лица, постъпили на военна служба, се увеличават от година на година. През 2011 г. броят им е бил 689, а през 2011 г. – 1907. \r\nВ Германия е разрешено рекрутирането на непълнолетни за военни цели, но те не са допускани за участие в задгранични мисии. Обучението им обаче включва боравене с бойни оръжия, подчертават от редакцията.\r\n*** В сряда, 10 януари, преговарящите от Съюза (ХДС/ХСС) и Германската социалдемократическа партия (ГСДП) ще ускорят разговорите от предварителните сондажи за съставяне на нова голяма коалиция с цел те да бъдат завършени в четвъртък, отбелязва националният ежедневник Die Frankfurter Allgemeine Zeitung.\r\nОчаква се в часовете преди обед най-напред да се съберат за заседание работните групи, които не са успели да приключат работата си в предходните дни или не са постигнали задоволителни резултати при преговорите. Целта на всяка една от общо шестте специализирани групи е да представят доклад в обем една до две страници за конкретните позиции на партиите. \r\nТри месеца и половина след провеждането на изборите за Бундестаг, в неделя, 7 януари, Съюзът (ХДС/ХСС) и Германската социалдемократическа партия (ГСДП) започнаха предварителни сондажи, които ще покажат дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. Първият от общо шестте кръга на разговорите се проведе в централата на германските социалдемократи в Берлин. В рамките на вече започналата седмица преговорите продължиха в седалищата на Християндемократическия съюз (ХДС) на Ангела Меркел и на Християнсоциалния съюз (ХСС) на Хорст Зеехофер. \r\nПредварителните сондажи трябва да приключат най-късно до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.\r\nРаботните екипи на Съюза (ХДС/ХСС) и ГСДП постигнаха съгласие за налагане на забрана за даване на интервюта за медии през следващите дни, в които са в ход предварителните преговори за съставяне на нова голяма коалиция в Берлин. Представителите на партиите демонстрираха единодушие по въпроса, като аргументираха решението си с желанието да предотвратят медийното влияние на изхода от предварителните преговори.\r\n*** В сряда, 10 януари, парламентът на Чешката република ще гласува вот на доверие на новия министър-председател Андрей Бабиш, отбелязва германският ежедневник Die Sueddeutsche Zeitung.\r\nЛидерът на партията АНО, която спечели изборите през октомври 2017 г., все още няма парламентарна подкрепа за кабинет на малцинството. Партията на Бабиш спечели 78 от 200 места в законодателния орган, стопявайки подкрепата за традиционните партии.\r\nДържавният глава Милош Земан вече обяви, че при провал на вота ще даде втори шанс на Бабиш да състави кабинет. Останалите партии в парламента обаче отказват да влязат в коалиция с лидера на АНО, разследван за злоупотреби.\r\n***", "date": "2018.01.10", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/01/10/2475366/denyat-10-yanuari-v-balgarskata-istoriya.html", "text": "2009 г.\r\nБожидар Михайлов Нанев е избран за председател на Българския лекарски съюз. Той е български лекар и политик, специалист в областта на обща, гръдна и детска хирургия. В продължение на няколко месеца през 2009-2010 година е министър на здравеопазването в кабинета на ГЕРБ и Бойко Борисов.\r\n2003 г.\r\nПрезидентът на Република България присъжда Орден „Стара планина” – първа степен на проф. д-р Стефан Михайлов.\r\n2002 г.\r\nВоенният министър Николай Свинаров внася в правителството предложение военновременната българска армия да се намали от 250 на 100 000 души. Мирновременната да бъде 41 000 с още 4000 в структурите на Министерството на отбраната.\r\n1997 г.\r\nОрганизирано е протестно шествие на опозицията срещу Народното събрание, което завършва с окупация и нападение над сградата. Късно през нощта полицията разгонва със сила демонстрантите. Президентът д-р Желю Желев отказва да даде мандат на БСП за съставяне на ново правителство, а опозицията обявява начало на национална политическа стачка и призовава към гражданско неподчинение.\r\n1996 г.\r\nНародното събрание отхвърля втори вот на недоверие към правителството на Жан Виденов, предложен от СДС заради зърнената криза.\r\n1971 г.\r\nБългария подписва спогодба за стокообмен и плащания с Чехословакия за периода 1971- 1975 г.\r\n1958 г.\r\nНа 10 и 11 януари е проведен учредителен конгрес на Българският съюз за физическа култура и спорт (БСФС).\r\n1954 г.\r\nОткрит е първият ски-лифт в България край хижа \"Алеко\" на Витоша.\r\n1945 г.\r\nБългария подписва търговска спогодба с Румъния.\r\n1944 г.\r\nВ хода на Втората световна война (1939-1945 г.) съюзническата англо-американска авиация извършва над София първия дневно-нощен въздушен удар.\r\n1934 г.\r\nНа запитване отправено от страна на немското правителство за арестуваните през март 1933 г. (за пожара в Райхстага) българи Г. Димитров, Бл. Попов и В. Танев - българското правителство заявява, че те не са български поданици. На 15 февруари те получават съветско гражданство и на 27 февруари са екстрадирани в СССР.\r\n1891 г.\r\nПравителството на Стефан Стамболов обнародва Закон за пенсиите на чиновниците и служащите по гражданското ведомство.\r\n1878 г.\r\n В хода на Руско-турската освободителна война главната квартира на руската армия се премества от Ловеч в Севлиево. На този ден са освободени Копривщица и Клисура.\r\n1808 г.\r\nСофроний Врачански изпраща от Букурещ пълномощно на българския представител в Петербург Иван Замбин.На тази дата са родени:\r\nПрез 1989 г. е родена Нина Добрев, канадска актриса с български корени\r\nПрез 1959 г. е роден Венцислав Мартинов, български комикНа тази дата умират: \r\n2014 г.\r\nУмира българският естраден певец Георги Найденов (Гого) – член на музикалната формация „Тоника“.\r\nРоден е в Бургас на 6 август 1949 г. През 1971 г. Гого и Ева, заедно с Анастасия Бинчева - Сия и Хари Шерикян, създават вокалния квартет „Тоника“. Идеята е да са аналог на италианския квартер „Рики е повери“.\r\nПрез 1981 г. Гого, Ева, Иван Христов, Красимир Гюлмезов и Виолета Гюлмезова създават групата „Домино“.\r\nПрез 1994 г. по-голямата част от вокалистите от „Тоника“, „Домино“ и „Тоника СВ“ се събират, за да направят сборната формация „Фамилия Тоника“. Групата изпълнява много от най-известните шлагери на „Тоника“, „Тоника СВ“ и „Домино“, но създава и нови песни. Около 2005 година започват здравословните проблеми на Найденов, заради които той постепенно прекратява музикалната си кариера и се оттегля от публичния живот. Дълго време е диагностициран и лекуван от латерална амиотрофична склероза, но впоследствие се установява, че страда от лаймска болест и е лекуван неправилно. След дългогодишно тежко боледуване почива на 64-годишна възраст.\r\nЗа постиженията си в музикалното изкуство и за приноса му за издигане авторитета на българската култура и на град Бургас, през 2011 г. Георги Найденов е обявен за почетен гражданин на Бургас.\r\n2008 г.\r\nУмира руският офицер подполковник Михаил Петрович Минин. Известен е с това, че на 30 април 1945 г. в състава на щурмова група успява да се изкачи на покрива на Райхстага и пръв да развее Знамето на победата.\r\n2007 г.\r\nУмира проф. д-р Елена Трайчева Георгиева (Керпичева). Тя е българска езиковедка, ученичка на Любомир Андрейчин. Цялата ѝ кариера преминава в Института за български език при Българската академия на науките. Преподава и в Шуменския, и в Пловдивския университет. Неин син е езиковедът Борислав Георгиев.\r\n1975 г.\r\nУмира Стойчо Стефанов Мошанов - български политик, племенник на Н. Мушанов.За изготвянето на историческата справка на Агенция “Фокус” са използвани следните източници:", "date": "2018.01.10", "title": "Денят 10 януари в българската история"}
{"url": "http://www.focus-news.net/news/2018/01/10/2475367/sport-monako-se-klasira-za-polufinala-na-kupata-na-ligata.html", "text": "Монако се класира за полуфиналите на Купата на лигата във Франция, след като постигна победа с 2:1 при гостуването си на Ница в двубой от четвърфиналите на турнира. \r\nМиналата година Монако също бе финалист в надпреварата, но отпадна с 1:4 от Пари Сен Жермен.", "date": "2018.01.10", "title": "Спорт: Монако се класира за полуфинала на Купата на лигата"}
{"url": "http://www.focus-news.net/news/2018/01/10/2475368/liderat-na-bsp-sofiya-kaloyan-pargov-shte-vzeme-uchastie-v-tarzhestveno-chestvane-na-170-ata-godishnina-ot-rozhdenieto-na-hristo-botev.html", "text": "Лидерът на БСП – София Калоян Паргов ще вземе участие в тържествено честване на 170-ата годишнина от рождението на Христо Ботев. Това съобщиха от пресцентъра на Градския съвет на БСП - София.\r\nСъбитието е организирано от Съюза на българските писатели и издателство „Захарий Стоянов“ и ще се проведе от 18.00 часа в Големия салон на Българската академия на науките (ул. „15-и ноември“ №1, площад Народно събрание).", "date": "2018.01.10", "title": "Лидерът на БСП – София Калоян Паргов ще вземе участие в тържествено честване на 170-ата годишнина от рождението на Христо Ботев"}
{"url": "http://www.focus-news.net/news/2018/01/10/2475369/stara-zagora-v-grada-shte-bade-testvana-savmestimostta-na-sistemite-za-izvestyavane-pri-bedstviya-i-vazdushna-opasnost.html", "text": "В града ще бъде тествана съвместимостта на системите за известяване при бедствия и въздушна опасност. Това съобщиха от пресцентъра на Община Стара Загора. Тестовете ще се проведат в производствената и складова база на „Еко България“ ЕАД - „Депо Стара Загора“ ще бъдат проведени функционални тестове на интеграцията между локалната система за оповестяване и Националната система за ранно предупреждение и оповестяване, съобщават в писмо до кмета на Община Стара Загора Живко Тодоров от Главна дирекция „Пожарна безопасност и защита на населението“ при МВР.\r\nСлужителите на Районната дирекция ПБЗН - Стара Загора ще проведат теста от 11.30 часа до 12.00 часа заедно със сектор КИС – Стара Загора.", "date": "2018.01.10", "title": "Стара Загора: В града ще бъде тествана съвместимостта на системите за известяване при бедствия и въздушна опасност"}
{"url": "http://www.focus-news.net/news/2018/01/10/2475370/zam-kmetat-na-sofiya-evgeni-krusev-ochakva-se-do-kraya-na-2019-g-da-razpolagame-s-12-km-novi-metrolinii-v-stolitsata.html", "text": "Очаква се до края на 2019 година да разполагаме с 12 километра нови метролинии в столицата. Това каза в интервю за сутрешния блок „Добро утро, България“ на Радио „Фокус“ заместник-кметът по направление „Транспорт и транспортни комуникации“ в Столична община Евгени Крусев. По думите му първият сред новите влакове, които ще се движат по третата линия на метрото, вече е произведен, като работата по изграждането на линията върви по план. Евгени Крусев допълни, че модернизирането на новите машини е свързано с цялостното им задвижване, позволявайки да бъдат управлявани от автоматик без наличието на машинист. „Това, което ги отличава от другите метровлакове е, че те са изцяло проходими, т.е. от единия край на влака може да се стигне до другия край, без да се напуска самата машина. А това се явява едно добро удобство за пътниците. Разбира се, те имат съответните системи за икономия на енергията и за по-комфортно пътуване на самите пътници. Метровлаковете можем да кажем, че са от последно поколение и са най-модерните на пазара“, обясни той. Евгени Крусев допълни, че приоритетни проекти за настоящата година са продължаване темпа на строеж на метрото, обновяването на градския транспорт и насърчаване на екологичните форми на придвижване в столицата. Обновяване на транспортната инфраструктура във всички райони на София също ще бъде цел на Столична община, уточни Крусев.", "date": "2018.01.10", "title": "Зам.-кметът на София Евгени Крусев: Очаква се до края на 2019 г. да разполагаме с 12 км нови метролинии в столицата"}
{"url": "http://www.focus-news.net/news/2018/01/10/2475371/izlozhba-i-konferentsiya-na-tema-balkanite-i-yugoiztochnoto-sredizemnomorie-spodeleni-spomeni-obshto-badeshte-shte-se-provede-v-ep-v-bryuksel.html", "text": "Изложба и конференция на тема \"Балканите и Югоизточното Средиземноморие: Споделени спомени, общо бъдеще\" ще се проведе в ЕП в Брюксел. Това съобщиха от пресофиса на евродепутата Георги Пирински. Събитието ще се проведе от 13.30 часа до 18.00 часа в Европейския парламент в Брюксел. Организатори са евродепутатите Костадинка Кунева (Европейската обединена левица/Северна зелена левица - Гърция), Георги Пирински (Прогресивен алианс на социалистите и демократите - България), Мария Грапини (Прогресивен алианс на социалистите и демократите – Румъния) и Неоклис Силикиотис (Европейската обединена левица/Северна зелена левица - Кипър).\r\nОт 13.30 часа във фоайето на третия етаж на сграда Алтиеро Спинели на ЕП фотографът Иво Хаджимишев представя своята фотоизложба, отразяваща споделеното културно наследство на територията на днешните Гърция, България, Румъния и Кипър. От 15.00 часа в зала 5E2 в същата сграда се открива конференция с участие на изтъкнати изследователи и експерти от водещи университети и центрове, както и с редица европейски и национални представители по две основни теми: \r\n- „Споделени спомени“ – история, религия и цивилизация; \r\n- „Общо бъдеще“ - в един обновен Европейски съюз. \r\nИнициативата на четиримата евродепутати съвпада с българското и предстоящото румънско председателство на Съвета на ЕС, като предлага възможност за дискусия по актуализирането на европейските и национални политики за утвърждаването на Балканите и Източното Средиземноморие като реален фактор в полза на мира и стабилността и като мост между ЕС и Евразия, Близкия Изток и Северна Африка. \r\nПредвижда се и дискусия с аудиторията, със студенти от четирите балкански страни, която ще бъде и своеобразен финал на цялото събитие. От българска страна в дискусията ще се включат преподаватели, докторанти и студенти от Софийския университет „Св. Климент Охридски“.", "date": "2018.01.10", "title": "Изложба и конференция на тема \"Балканите и Югоизточното Средиземноморие: Споделени спомени, общо бъдеще\" ще се проведе в ЕП в Брюксел"}
{"url": "http://www.focus-news.net/news/2018/01/10/2475372/redovna-transportna-liniya-shte-obsluzhva-ikonomicheska-zona-sofiya-bozhurishte.html", "text": "Редовна транспортна линия ще свързва Икономическа зона \"София-Божурище\" със столицата, Божурище и още няколко населени места от днес. Това съобщиха от пресцентъра на \"Национална компания Индустриални зони\". Новата спирка на обществения транспорт се намира на второто кръгово кръстовище в зоната (срещу сградата на Behr-Hella Thermocontrol) и ще бъде обслужвана от микробуси. \r\nБлагодарение на съвместните усилия на „Национална компания индустриални зони“ ЕАД и Община Божурище, за първи път се осигурява обществен транспорт за индустриалната зона и работещите там вече ще разполагат с по-бърза и лесна връзка със София (до метростанция „Сливница“), както и със селата в района. \r\nПървият рейс към индустриалната зона в работни дни е от 06.35 часа, като тръгва от метростанция „Сливница“, а последният – в 19.10 часа. Обратно, от Божурище към София първият микробус потегля в 06.20 ч., а последният – в 19.00 ч. \r\nТранспортът ще се осъществява с три микробуса „Рено Мастер“, модел 2017 г., които отговарят на стандарта Евро 6, като фирмата-превозвач, „Кариста Транс“, разполага и с резервни превозни средства, при необходимост. \r\nВсички обслужващи коли са оборудвани с постоянен GPS и видео контрол, както и с климатична и отоплителна система в пътническите помещения. Отличителен знак на автомобилите е логото на Община Божурище. \r\nПредставеното първоначално разписание може да търпи промени, с цел по-доброто и оптимизирано обслужване на гражданите, уточниха от фирмата превозвач.", "date": "2018.01.10", "title": "Редовна транспортна линия ще обслужва Икономическа зона \"София-Божурище\""}
{"url": "http://www.focus-news.net/news/2018/01/10/2475373/prezidentat-na-yuzhna-koreya-samo-izvinenie-ot-strana-na-yaponiya-mozhe-da-reshi-problema-s-neynite-voenni-prestapleniya.html", "text": "Проблемът със сексуалното робство в периода на японската окупация на Корея (1910-1945) може да бъде решен само ако Токио поднесе искрените си извинения. Това заяви президентът на Южна Корея Мун Дже-ин в сряда, 10 януари, по време на пресконференция в Сеул, на която обозначи основните направления на политиката на своето правителство през 2018 година, предава ТАСС.\r\n„Проблемът със сексуалното робство в японската императорска армия ще се разреши само в случай, че Япония поднесе искрените си извинения“, подчерта Мун. Освен това, той призова да се поддържат нормални работни отношения с Токио.\r\nПревод и редакция:", "date": "2018.01.10", "title": "Президентът на Южна Корея: Само извинение от страна на Япония може да реши проблема с нейните военни престъпления"}
{"url": "http://www.focus-news.net/news/2018/01/10/2475374/chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblasti.html", "text": "ЧЕЗ уведомява за предстоящи прекъсвания на електрозахранването в Благоевградска и Кюстендилска области, информират от пресцентъра на дружеството. В Благоевград без ток ще бъде улица  „Христо Татарчев“, както и селата Дъбрава и Лешко. В Дупница с прекъснато електрозахранване ще се живеещите на „Бричи Бор“, „Генерал Георги Тодоров“, „Дренски рид“, „Дупките“, „Дъб“, „Еделвайс“, „Криволак“, „Мусала“ и „Струга“. В Община Кюстендил без ток ще бъдат част от улиците в селата Драговищица, Николичевци, Вълкосел и Горна Гращица.", "date": "2018.01.10", "title": "ЧЕЗ уведомява за предстоящи прекъсвания на електрозахранването в Благоевградска и Кюстендилска области"}
{"url": "http://www.focus-news.net/news/2018/01/10/2475375/sliven-planirani-strelbi-shte-se-provedat-na-ogneviya-kompleks-batmish.html", "text": "Планирани стрелби ще има през януари на огневия комплекс „Батмиш“ край Сливен. Това съобщиха от общинския отдел „Сигурност и управление при кризи“.\r\nСтрелбите ще бъдат изпълнявани от Военно формирование 22 220 от 8.00 часа до 14.00 часа на следните дати: 10, 11, 16, 17, 18, 19, 23, 24, 25, 30 и 31 януари.\r\nЗа да не се допускат инциденти, живеещите в този район трябва да се съобразяват с предупредителните табели и да не навлизат в забранителните зони. Собствениците на ферми трябва да предприемат адекватни мерки за защита на животните си.", "date": "2018.01.10", "title": "Сливен: Планирани стрелби ще се проведат на огневия комплекс „Батмиш“"}
{"url": "http://www.focus-news.net/news/2018/01/10/2475376/pernik-direktorat-na-direktsiya-mestni-prihodi-i-taksi-iveta-boyanova-shte-dade-preskonferentsiya-vav-vrazka-s-nachaloto-na-danachnata-kampaniya-v-obshtinata.html", "text": "Директорът на Дирекция \"Местни приходи и такси\" Ивета Боянова ще даде пресконференция във връзка с началото на данъчната кампания в Общината. Това съобщиха от пресцентъра на Община Перник. Пресконференцията ще се проведе от 14.00 часа, в кабинета на Ивета Боянова.", "date": "2018.01.10", "title": "Перник: Директорът на Дирекция \"Местни приходи и такси\" Ивета Боянова ще даде пресконференция във връзка с началото на данъчната кампания в Общината"}
{"url": "http://www.focus-news.net/news/2018/01/10/2475377/stara-zagora-shte-se-provede-publichno-obsazhdane-na-proektobyudzheta-na-obshtinata-za-2018-g.html", "text": "Проектобюджетът на Община Стара Загора за 2018 г. и намерението за поемане на дългосрочен дълг ще бъдат разгледани на публично обсъждане днес, съобщиха от пресцентъра на Общината. Предстои приемането на бюджета на Община Стара Загора за 2018 г. По традиция това става след обществено обсъждане с гражданите на общината. Разработването и приемането на общинския бюджет са част от най-важните решения за бъдещото развитие, поради което е важно жителите да се информират и реално да участват при определяне на местните потребности, приоритети и начина за финансовото им обезпечаване.\r\nОбщина Стара Загора предлага за обсъждане намерението за поемане на дългосрочен общински дълг през 2018 година със следните параметри: \r\n- предназначение на дълга - мостово финансиране на изпълнението на проекти по Оперативни програми, в това число: \r\n“Зелена и достъпна градска среда за жителите на Стара Загора“ – етап ІІ”, регистрирано с ИСУН BG16RFOP001-1.006-0001-C01 (РД-02-37-41/14.02.2017 год.) на обща стойност 15 886 029,47 лева; “Обновяване на образователната инфраструктура в община Стара Загора”, административен договор за предоставяне на безвъзмездна помощ № от ИСУН BG16RFOP001-1.006-0002-C01 (РД-02-37-133/03.10.2017 год.) на обща стойност 15 230 609,31 лева; „Най-доброто за децата“ BG16RFOP001-5.001-0012 “Подкрепа за деинституционализацията на грижите за деца“ на обща стойност 1 603 512 лева; BG16RFOP001-1.006-0003 „Модернизация и развитие на устойчив градски транспорт в град Стара Загора – ІІ фаза“ по процедура за предоставяне на безвъзмездна финансова помощ № BG16RFOP001-1.001-0039 “Изпълнение на Интегрирани планове за градско възстановяване и развитие 2014-2020“ на обща стойност 14 727 612 лева;\r\n- максималният размер на дълга е до 10 000 000 лева;\r\n- валута на дълга – български лева;\r\n- вид на дълга – дългосрочен дълг за плащания по проекти, финансирани със средства от Европейския съюз, поет с договор за общински заем;\r\n- срок за погасяване – не по-късно от 31.12.2022 г., с възможност за предсрочно погасяване изцяло или на части, без такса за предсрочно погасяване;\r\n- Източници за погасяване на главницата – чрез плащанията от Управляващия орган съгласно Договори за безвъзмездна финансова помощ;\r\n- Максимален годишен лихвен процент – плаващ лихвен процент, формиран от сбора на 3-месечен СОФИБОР плюс максимална надбавка до 2,5 % годишно;\r\n- Годишна комисиона за управление на кредит – платима при подписване на договора за кредит върху размера на разрешения кредит и в началото на всяка следваща година от срока на кредита върху остатъчния размер на главницата към съответната дата – максимум 0,5% годишно;\r\nБез други такси, неустойки и разноски. \r\n- Начин на обезпечение на кредита – учредяване на особен залог по реда на ЗОЗ върху настоящи и бъдещи вземания по Административни договори за предоставяне на безвъзмездна финансова помощ; учредяване на особен залог по реда на ЗОЗ върху настоящи и бъдещи вземания на община Стара Загора на парични средства (собствени приходи) и на Общината по чл. 45 от Закона за публичните финанси.\r\nОбсъждането ще се проведе на 10 януари 2018 г., (сряда), от 17.30 часа в зала „П. Р. Славейков“ на Общински съвет Стара Загора. Материали за проекта на Бюджета на Община Стара Загора за 2018 година ще бъдат публикувани на интернет страницата на общината. \r\nМнения, препоръки и предложения, свързани с Бюджет 2018 г. и намерението на Община Стара Загора за поемане на дълг можете да бъдат отправяни на електронния адрес: mayor@starazagora.bg и s.deneva@starazagora.bg, до 15 януари 2018 година.", "date": "2018.01.10", "title": "Стара Загора: Ще се проведе публично обсъждане на проектобюджета на Общината за 2018 г."}
{"url": "http://www.focus-news.net/news/2018/01/10/2475378/targovishte-spetsializiran-avtomobil-za-speshna-pomosht-i-avtobus-sa-uchastnitsite-v-katastrofata-na-patya-sofiya-varna-v-rayona-na-s-kamburovo.html", "text": "Специализиран автомобил за Спешна помощ и автобус са участниците в катастрофата на пътя София-Варна в района на с. Камбурово. Това съобщиха от пресцентъра на МВР. Сигналът за пътния инцидент е подаден малко след 3.50 тази сутрин. По първоначални данни, на главен път София – Варна, в района на село Камбурово, са се ударили специализиран автомобил за Спешна помощ и автобус, пътуващ по линията Варна – София. Загинал е водачът на специализирания автомобил. В автобуса са пътували 40 души, няма данни за сериозно пострадали. Образувано е досъдебно производство. Работата по установяване на причините за инцидента продължава.", "date": "2018.01.10", "title": "Търговище: Специализиран автомобил за Спешна помощ и автобус са участниците в катастрофата на пътя София-Варна в района на с. Камбурово"}
{"url": "http://www.focus-news.net/news/2018/01/10/2475379/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Алдомировска“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\n- бул. „Александър Стамболийски“, ул. „Алдомировска“, бул. „Инж. Иван Иванов“, ул. „Димитър Петков“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.\r\nВъв връзка с подмяна на сградно водопроводно отклонение на ул. „Козяк“ , жк. „Лозенец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- ул. „Козяк“ от бул. „Никола Й. Вапцаров“ до ул. „Люботрън“;\r\n- ул. „Беломорски проход“ от ул. „Козяк“ до ул. „Кап. Тодор Ночев“, ул. „Св. Осий Кордобски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козяк“№11.\r\nСлед възстановяване на водоснабдяването е възможно временно повишаване  мътността на водата.\r\nВъв връзка с подмяна на пожарен хидрант на ул. „Търново“, с. Иваняне, се налага спиране на водоподаването от 9:30 до 19:30 часа на клиентите на „Софийска вода”, живеещи в района на ул. „Родопи“, ул. „Св. Св. Кирил и Методий“, ул. „Вардар“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Хемус“.\r\nВъв връзка с диагностика на сградно водопроводно отклонение на бул. „Черни връх“, кв. „Кръстова вада“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на бул. „Черни връх“ от ул. „Джон Атанасов“ до ул. „Проф. Марин Големинов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Черни връх“ ъгъла с ул. „Борис Руменов“.\r\nВъв връзка с прекъсване на сградно водопроводно отклонение на ул. „Ибровица“, с. Лозен, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\n- ул. „Караджин“ от ул. „Връх Острокап“ до ул. „Половраг“;\r\n- ул. „Ибровица“ от ул. „Караджин“ до ул. „Блазна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин“ ъгъла с ул. „Ибровица“.\r\nВъв връзка с почистване на филтри на редуктор за налягане на ул. „Славей“, вилна зона „Манастира“ община „Панчарево“ ,  се налага спиране на водоподаването от 11:00 до 12:00 часа на клиентите на „Софийска вода”, живеещи в района на ул. „Цар Асенов път“ и ул. „Спортист“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Асенов път“.\r\nВъв връзка с изпълнение на инвестиционен проект за реконструкция на уличен водопровод на ул. „Кестен“ кв. „Курило“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Кестен“ от ул. „Циклама“ до ул. „Тодорини кукли“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кестен “ ъгъла с ул. „Тодорини кукли“\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/01/10/2475380/denyat-10-yanuari-v-svetovnata-istoriya.html", "text": "2016 г.\r\nТурските сили за сигурност убиват най-малко 32 бунтовници от Кюрдската работническа партия (ПКК) във военни операции в югоизточна Турция.\r\n2016 г.\r\nМинистерството на отбраната на Афганистан съобщава, че област Даркад в северен Тахар е паднало под негово ръководство. \r\n2016 г.\r\nНа 69-годишна възраст Умира британската музикална легенда Дейвид Бауи\r\n2016\r\nНовоназначеният президент на Каталуния, Карлес Пигдемон обещава да продължи усилията на своя предшественик Артур Мас за отцепване на Каталуня от Испания в рамките на 18 месеца.\r\n2015 г.\r\nДесет годишно момиченце се взривява в Майдугури, Нигерия отнемайки живота на 20 човека. Ранените са още 18.\r\n2014 г.\r\nСамопровъзгласилият се за президент на Централноафриканската република Мишел Джотодия подава оставка. Причината е невъзможността властите да се справят с насилието в страната между християни и мюсюлмани. Министър-председателят на Централноафриканската република Никола Тиангей подава оставка. Армейски танкове на Франция заемат позиции около президентския дворец в столицата на Централноафриканската република.\r\n2013 г.\r\nПри серия от терористични атентати в Пакистан загиват над 100 човека, а още над 200 са ранени.\r\n2012 г.\r\nУправителят на Централната банка на Швейцария Филип Хилденбранд подава оставка поради ползване на служебно положение за собствена облага, след като съпругата му се възползва от вътрешна информация и спечелва 75 хиляди франка, препродавайки 504 000 долара на цена от 400 000 швейцарски франка, за да финансира притежавана от нея художествена галерия в центъра на Цюрих.\r\n2011 г.\r\nРадикалната баска групировка ЕТА обявява прекратяване на въоръжената борба срещу испанското правителство, като идеята е да отстоява правата си на политическата арена. През 50-годишната си дейност групировката е отговорна за отнемането на повече от 800 човешки живота.\r\n1994 г. \r\nВ Брюксел е приета програмата на НАТО “Партньорство за мир”.\r\n1971 г.\r\nУмира Габриел “Коко” Шанел - френска моделиерка.\r\n1966 г.\r\nВ Ташкент завършва започналата на 4 януари индийско-пакистанска среща на високо равнище, на която е обсъден конфликта за Кашмир.\r\n1962 г.\r\nНай-голямата лавина, записана в историята, помита няколко града в Перу. Около 10 млн. тона снежна маса изминават за 7 минути 10 км и отнемат повече от 4000 човешки живота.\r\n1941 г.\r\nСъветският съюз и хитлеристка Германия постигат споразумение за своите сфери на влияние в Източна Европа. Според неговите тайни клаузи са поделени териториите на Полша, а Съветска Русия получава съгласието на Хитлер да окупира Финландия и Прибалтийските държави.\r\n1920 г.\r\nВлизат в сила решенията на Версайският мирен договор, уреждащ отношенията между страните победителки в Първата световна война (1914-1918 г.) и Германия.\r\n1913 г.\r\nВ хода на преговорите за мир в Лондон, целящи прекратяването на Първата балканска война (1912-1913 г.), младотурците водени от Енвер бей, извършват преврат и завземат властта в Турция.\r\n1880 г.\r\nЕкзарх Йосиф I се установява трайно в Цариград въпреки нежеланието на Портата, на Русия и на Патриаршията.\r\n1878 г.\r\n В хода на Руско-турската освободителна война султан Абдул Хамид II отправя лична молба към английската кралица Виктория за посредничество при започване на преговорите за примирие.\r\n1870 г.\r\n Братята Джон и Уилям Рокфелер създават в Охайо своята компания “Стандард Ойл”, прераснала по-късно в една от най-големите американски корпорации.\r\n1863 г.\r\n Открита е първата линия на метрото в Лондон – най-старото в света.\r\n1861 г.\r\nФлорида става третият щат, отделил се от САЩ.\r\n1815 г.\r\n Британските власти забраняват на гражданите на САЩ да се заселват в Канада.\r\n1514 г.\r\n В Испания е напечатано първото в света издание на Библията на няколко езика.На тази дата са родени:\r\n1949 г.\r\nРоден е Джордж Форман – американски боксьор. Световен шампион в тежка категория от 1973 г. до 1974 г., когато титлата му е отнета от Мохамед Али.\r\n1945 г.\r\nРоден е Род Стюърт – английски рок-певец.\r\n1916 г.\r\nРоден е Карл Бергстрьом - шведски биохимик, нобелов лауреат по физиология и медицина за 1982 г.\r\n1883 г.\r\nРоден е Алексей Николаевич Толстой - руски белетрист, общественик, академик (1939 г.).\r\n1864 г.\r\nРоден е Джон Карвър – американски учен и изобретател. Създател на фъстъченото олио.\r\n1786 г.\r\nРоден е Александър Чернишев – руски генерал, завладял Берлин през 1813 г., военен министър (1827-1852 г.) и княз.\r\n1573 г.\r\nРоден е Симон Мариус – немски астроном. Той претендира за пръв откривател на спътниците на Юпитер. Мариус не разгласява откритието си и славата остава за Галилео Галилей, който ги наблюдава година по-късно. Симон Мариус умира през 1624 г.\r\n1514 г. \r\nРодена е Маргарита Австрийска - дукеса на Савоя, наместница на Хабсбургите в Нидерландия (1507 г.-1530 г.).На тази дата умират: \r\n2015 г.\r\nУмира Франческо Рози - италиански режисьор и сценарист.\r\nОт средата на 40-те години започва работа като асистент-режисьор в театъра и киното, а от 50-те години режисира самостоятелно, като сам пише сценариите на повечето си филми. Основна тема в тях са обществени проблеми, като организираната престъпност и корупцията.През 2008 година получава Златна мечка за цялостно творчество.\r\n2008 г.\r\nУмира руският офицер подполковник Михаил Петрович Минин. Известен е с това, че на 30 април 1945 г. в състава на щурмова група успява да се изкачи на покрива на Райхстага и пръв да развее Знамето на победата.\r\n1970 г.\r\nУмира Павел Иванович Беляев – руски космонавт. През 1965 г. заедно с Алексей Леонов извършва полет на космичния кораб \"Восход-2\", по време на който (на 18 март) става първият човек, излязъл в открития Космос.\r\n1951 г.\r\nУмира Синклер Луис - американски белетрист.\r\n1934 г.\r\nРоден е Леонид Кравчук – бивш президент на Украйна.\r\n1918 г.\r\nУмира Константин Йосеф Иречек - чешки историк, член на Френската академия на науките (1898 г.), почитен член на БАН (1898).\r\n1917 г.\r\nУмира Бъфало Бил (Уилям Фредерик Коди) - ловец на бизони и разузнавач на американската армия в сраженията с индианците.\r\n1862 г.\r\n Умира Самуел Колт - американски оръжеен конструктор. Създава завод и компания за производство на стрелково оръжие.За изготвянето на историческата справка на Агенция “Фокус” са използвани следните източници:", "date": "2018.01.10", "title": "Денят 10 януари в световната история"}
{"url": "http://www.focus-news.net/news/2018/01/10/2475381/umbalsm-n-i-pirogov-svetila-v-hirurgiyata-ot-bolnitsata-i-vma-spasiha-zhivota-na-4-mesechno-bebe.html", "text": "4-месечно момиченце живее благодарение на едни от най-добрите лекари у нас – детският хирург д-р Цветко Георгиев от УМБАЛСМ „Н. И. Пирогов” и проф. Никола Владов от ВМА. Това съобщиха от пресцентъра на УМБАЛСМ „Н. И. Пирогов”. Светилата обединиха усилия в първите дни на 2018-та година и извършиха резекция на черния дроб по повод голяма туморна формация, която обхваща едната половина на дроба и изпълва цялата коремна кухина. Образуванието, с размер на детска главичка, е открито случайно. Семейството веднага е насочено към лекар в София, който пък го препраща към д-р Цветко Георгиев от „Пирогов”. \r\nВ университетската спешна болница, известна с уникалните си детски клиники и отделения, веднага са извършени редица изследвания. Те показват, че туморът се развива прогресивно, довел е до анемично състояние  и трябва да бъде отстранен възможно най-бързо. \r\nД-р Георгиев се свързва с проф. Никола Владов. Двамата обединяват усилия в името на живота и здравето на малката пациентка, а резултатът от добрата колаборация не закъснява. Седмица по-късно детето вече е изведено от детската реанимация. Сега младата госпожица е настанена в Отделението по хирургия на новородено и вродени аномалии на „Пирогов”, под зоркия поглед на д-р Цветко Георгиев и екипа му. \r\nСпоред корифеите в хиругията, не е новост, че детето се е родило с тумор. Толкова голям, обаче се среща рядко. \r\nЛекарите дават положителни прогнози за малката пациентка – тя ще води нормален начин на живот.", "date": "2018.01.10", "title": "УМБАЛСМ „Н. И. Пирогов”: Светила в хирургията от болницата и ВМА спасиха живота на 4-месечно бебе"}
{"url": "http://www.focus-news.net/news/2018/01/10/2475382/ria-novosti-ruski-deputat-izkomentira-usilvaneto-na-raketniya-divizion-s-400-v-krim.html", "text": "Разместването в Севастопол на зенитно-ракетен дивизион С-400 е било предупредителен сигнал за украинските разработчици на ракетно оръжие, заяви пред РИА Новости депутатът от Държавната дума на Русия Дмитрий Белик.\r\nКакто по-рано съобщи източник от силовите структури в Крим, новият дивизион има първостепенната задача да контролира въздушното пространство над Чонгар и Армянск край границата с Украйна. \r\nСпоред думите на Белик, севастополският дивизион, заедно с подразделението във Феодосия, са готови да отразят потенциална ракетна заплаха от страна на Украйна.\r\n„За да не изпитват там киевските тактики, всеки обект, който пресече въздушната граница на полуострова без разрешение със сигурност ще бъде свален, независимо дали лети към Кримския мост или към санаториумите в Евпатория. Мога да кажа едно: всеки опит да се изпробва нашата противовъздушна отбрана ще завърши плачевно“, добави депутатът.\r\nТой отбеляза, че разположените в различни части на полуострова подразделения С-400 „Триумф“ създават плътен кръг на ПВО, без „мъртви зони“.\r\nПревод и редакция:", "date": "2018.01.10", "title": "РИА Новости: Руски депутат изкоментира усилването на ракетния дивизион С-400 в Крим"}
{"url": "http://www.focus-news.net/news/2018/01/10/2475383/nov-balgarski-monah-v-slavyanobalgarskiya-manastir-sv-vmchk-georgi-zograf-na-sveta-gora-aton.html", "text": "Наскоро в славянобългарския манастир \"Св. вмчк Георги Зограф\" на Света гора, Атон се е  извършило  пострижение в малка схима на послушник Руси Стоянов Русев. Под мантия пред св. олтар послушникът е  бил доведен от духовния си старец  Негово високопреподобие схиархимандрит Амвросий, игумен на манастира. Пострижението е  извършил чредният свещеник йеросхимонах Кирил. Името дадено от духовния старец на възприелия пострига е Калистрат, което в превод означава \"Добър воин\", предаде репортер на Агенция \"Фокус\".\r\nМонах Калистрат Зографски е известен в света като Руси Ст. Русев, човек със сериозно  образование и интелектуални заложби,  църковен публицист, първи координатор за Софийска св. митрополия на Стратегията за духовна просвета, катехизация и култура на Българската православна църква - Българска патриаршия. Руси Русев е създател и дългогодишен завеждащ на Енорийския издателски център при столичен храм \"Св. св. Кирил и Методий\", който работи с благословението на председателя на храма  отец  Александър Георгиев активно за разпространението на разнообразна православна периодика и книжнина. Той е и автор на многобройни статии в църковния и периодичния граждански печат и на книгите на православна тематика \"За Божиите знаци и правото да се вглеждаме в тях\" и \"Пособие в помощ на проектанта и строителя на православния храм\". Достойн! Достойн! Достойн! \r\nНикола Петков", "date": "2018.01.10", "title": "Нов български монах в славянобългарския манастир \"Св. вмчк Георги Зограф\" на Света гора, Атон"}
{"url": "http://www.focus-news.net/news/2018/01/10/2475384/v-bchk-shte-provede-sreshta-razgovor-na-tema-bezopasnost-v-zimnata-planina.html", "text": "В БЧК ще проведе среща-разговор на тема „Безопасност в зимната планина“. Това съобщиха от пресцентъра на БЧК. Софийският отряд на ПСС ще се проведе от 18.00 часа в зала „София” на БЧК (бул. „Джеймс Баучер” 76) среща–разговор по теми, свързани с безопасното поведение и пребиваване в планината при зимни условия: Метеорология в планините, Лавинна безопасност, Първа долекарска помощ, Екипировка. В рамките на три часа ще бъдат изнесени презентации и ще се направят демонстрации на различни видове екипировка.\r\nНа 13 януари 2018 г. в района на хижа „Алеко“ на Витоша ще се проведе практически семинар, на който ще бъдат демонстрирани техническите способи по темите, представени по време на лекцията.", "date": "2018.01.10", "title": "В БЧК ще проведе среща-разговор на тема „Безопасност в зимната планина“"}
{"url": "http://www.focus-news.net/news/2018/01/10/2475385/reuters-emanyuel-makron-omalovazhi-tova-che-ne-e-sklyuchil-golemi-sdelki-po-vreme-na-vizitata-si-v-kitay.html", "text": "Президентът на Франция Еманюел Макрон се опита да омаловажи това, че не подписа големи бизнес сделки по време на държавното си посещение в Китай, заявявайки, че други държави са тръбили за нереално големи числа, като са се опитвали да замаскират по-скромната реалност, предава Reuters.\r\n„Моята философия е да не разкривам номиналната стойност на контрактите“, заяви Маркон пред френската общност в Пекин.\r\nПревод и редакция:", "date": "2018.01.10", "title": "Reuters: Еманюел Макрон омаловажи това, че не е сключил големи сделки по време на визитата си в Китай"}
{"url": "http://www.focus-news.net/news/2018/01/10/2475386/v-raportnata-zala-na-travmatologichniya-kompleks-na-umbalsm-n-i-pirogov-shte-se-provede-brifing-za-spasenoto-4-mesechno-bebe.html", "text": "От 11.00 часа в Рапортната зала на Травматологичния комплекс на УМБАЛСМ „Н. И. Пирогов”, ет. 2 (над Спешното), д-р Цв. Георгиев, проф. Н. Владов и родителите на момиченцето ще разкажат за случая със спасеното 4-месечно бебе. Това съобщиха от пресцентъра на УМБАЛСМ „Н. И. Пирогов”.", "date": "2018.01.10", "title": "В Рапортната зала на Травматологичния комплекс на УМБАЛСМ „Н. И. Пирогов” ще се проведе брифинг за спасеното 4-месечно бебе"}
{"url": "http://www.focus-news.net/news/2018/01/10/2475387/pazardzhik-gasta-magla-namalyava-vidimostta-po-glavnite-patishta-v-oblastta.html", "text": "Гъста мъгла намалява видимостта по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са мокри, на места в хлъзгави. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.10", "title": "Пазарджик: Гъста мъгла намалява видимостта по главните пътища в областта"}
{"url": "http://www.focus-news.net/news/2018/01/10/2475388/sofiyska-voda-vremenno-shte-prekasne-vodosnabdyavaneto-v-chast-ot-zhk-lyulin-1.html", "text": "„Софийска вода” временно ще прекъсне водоснабдяването в част от жк. „Люлин“ 1. Това съобщиха от пресцентъра на дружеството. Във връзка с изместване на уличен водопровод на ул. „Христо Иванов“, жк. „Люлин“ 1, се налага спиране на водоподаването от 9.30 до 21.30 часа на клиентите на „Софийска вода”, живеещи в района на: бл. 3, бл. 6, бл. 7, бл. 8, бл. 9 вх. В и вх. Г и магазин „Фантастико“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на магазин „Фантастико“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.01.10", "title": "„Софийска вода” временно ще прекъсне водоснабдяването в част от жк. „Люлин“ 1"}
{"url": "http://www.focus-news.net/news/2018/01/10/2475389/blagoevgrad-trafikat-po-avtomagistrala-struma-i-glaven-pat-e-79-e-intenziven.html", "text": "Трафикът по автомагистрала „Струма“ и главен път Е-79 е интензивен. Това съобщиха за Радио „Фокус“ – Пирин от Областно пътно управление – Благоевград. Натоварено е и движението по пътя от и за Банско. Пътните настилки са предимно сухи и нормално проходими при зимни условия. Само по усойните и планински райони пътищата са частично заледени и обработени. През нощта няма регистрирани тежки пътни инциденти. Няма въведения ограничения за движението на леки и товарни автомобили в Област Благоевград. Повишена опасност от свлачища има в Кресненското дефиле и в района на прохода Предел. Необходимо е шофьорите да карат внимателно в тези участъци, за да бъдат избегнати инциденти.\r\nЛивия НИНОВА", "date": "2018.01.10", "title": "Благоевград: Трафикът по автомагистрала „Струма“ и главен път Е-79 е интензивен"}
{"url": "http://www.focus-news.net/news/2018/01/10/2475390/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ГЕРБ-Пловдив провеждат приемни с граждани. Това съобщиха от пресцентъра на ПП ГЕРБ.\r\nПриемните с граждани на общински от ГЕРБ в Общински съвет - Пловдив ще се проведат по следния график:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница ”№5.", "date": "2018.01.10", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2018/01/10/2475391/dobrich-patnite-nastilki-sa-predimno-suhi-usloviyata-za-patuvane-sa-dobri.html", "text": "Пътните настилки са предимно сухи, условията за пътуване са добри, предаде кореспондентът на Радио „Фокус” – Варна. Няма въведени ограничения на движението на автомобили в областта. Времето в Добрич е облачно, температурата е около 5 градуса към 8,30 часа, духа слаб вятър. \r\nЖулиета НИКОЛОВА", "date": "2018.01.10", "title": "Добрич: Пътните настилки са предимно сухи, условията за пътуване са добри"}
{"url": "http://www.focus-news.net/news/2018/01/10/2475392/veliko-tarnovo-do-50-metra-e-namalena-vidimostta-na-prohoda-na-republikata.html", "text": "До 50 метра е намалена видимостта на Прохода на Републиката,  предаде репортер на Радио „Фокус” – Велико Търново. Проходът остава отворен за всички моторни превозни средства. Не се допуска преминаване на товарни автомобили над 10 тона през прохода Твърдица – Елена. Пътните настилки са мокри. Времето е облачно. Температурата на въздуха е 4°. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик.\r\nНадежда КРЪСТЕВА", "date": "2018.01.10", "title": "Велико Търново: До 50 метра е намалена видимостта на Прохода на Републиката"}
{"url": "http://www.focus-news.net/news/2018/01/10/2475393/shumen-dve-katastrofi-sa-registrirani-na-teritoriyata-na-oblastta-prez-izminaloto-denonoshtie.html", "text": "Две катастрофи са регистрирани на територията на Шуменска област през изминалото денонощие. Това съобщи за Радио „Фокус“- Шумен Ася Йорданова, говорител на Областната дирекция на МВР. При пътнотранспортните произшествия са нанесени само материални щети, няма пострадали. За различни нарушения полицейските служители са съставили 40 акта, глобите с фиш са 76.\r\nИвелина ИВАНОВА", "date": "2018.01.10", "title": "Шумен: Две катастрофи са регистрирани на територията на областта през изминалото денонощие"}
{"url": "http://www.focus-news.net/news/2018/01/10/2475394/pregled-na-osnovnite-temi-v-dobrudzhanskiya-pechat.html", "text": "„Осъдиха добричлия за притежание и разпространение на наркотици“, съобщава челото на вестник „Нова добруджанска трибуна“. Условно наказание „лишаване от свобода“ за срок от 2 години с 3-годишен изпитателен срок е получил 31-годишен мъж от Добрич, след като Окръжният съд е одобрил споразумението, сключено между подсъдимия и прокуратурата. Мъжът е получил отделни наказания за всяко от извършените деяния, като е било определено той да изтърпи по-тежкото от тях. Подсъдимият е декларирал пред съда, че е съгласен с постигнатото споразумение и се отказва от по-нататъшното разглеждане на делото по общия ред. „Около 1300 000 лева ще бъдат вложени за развитието на туризма в Балчик“, съобщава изданието. Най-голяма част от ресурса – 715 000 лева,  ще бъде използвана за поддържане на инфраструктурата, включително за дооборудване на новия културно-информационен център „Мелницата“. Общината заделя 858 000 лева за популяризиране на културната програма на Белия град – фестивали, концерти, различни международни форуми. От спортната страница – „Добруджа 07“ продължава напред след петгеймов успех над „Левски“. Мъжкият волейболен отбор е постигнал победа с 3:2 гейма в среща от турнира за Купата на България. Добричките състезатели съвсем заслужено са намерили място във финалната фаза на турнира, която ще се състои между 12 и 14 януари в Монтана. „Болницата в Добрич – без просрочени задължения“, съобщава на първа страница другият регионален вестник „Добруджанска трибуна“. Според директора на лечебното заведение зимните месеци ще са трудни за издръжката й. Освен това по думите му трудно се изработват месечните графици за персонала, тъй като най-вече не достигат медицински сестри. Към момента в болницата има седем специализанти – от Добрич и Варна. „Премиера на „Стъклената менажерия“ от Тенеси Уилям в добричкия театър“, съобщава всекидневникът. Премиерата ще се състои на 12 януари от 19,00 часа в Камерна зала. Следващото представление със същия начален час ще бъде на 17 януари. Спектакълът се реализира с финансовата подкрепа на Националната академия за театрално и филмово изкуство. Поставено е началото на общинските ученически игри в Добрич, съобщава изданието. Финансовото обезпечаване е осигурено от Община град Добрич. Те ще приключат на 27 февруари. Игрите се провеждат в съответствие с Националния спортен календар.", "date": "2018.01.10", "title": "Преглед на основните теми в добруджанския печат"}
{"url": "http://www.focus-news.net/news/2018/01/10/2475395/gabrovo-slab-dazhd-vali-na-prohoda-shipka-vidimostta-e-namalena-do-50-metra-poradi-magla.html", "text": "Слаб дъжд вали на прохода Шипка. Видимостта е намалена до 50 метра поради мъгла. Това казаха за Радио „Фокус“ – Велико Търново от Областно пътно управление-Габрово. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nПътните настилки на територията на област Габрово са мокри. Времето е облачно. Температурата на въздуха е 3 градуса.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.10", "title": "Габрово: Слаб дъжд вали на прохода Шипка, видимостта е намалена до 50 метра поради мъгла"}
{"url": "http://www.focus-news.net/news/2018/01/10/2475396/ognyan-zlatev-predstavitelstvo-na-ek-v-balgariya-stranata-ni-e-izklyuchitelno-podgotvena-za-evropredsedatelstvoto.html", "text": "От доста време изказвам мнението, че страната ни е изключително подготвена за европредседателството. Това каза Огнян Златев, ръководител на Представителство на Европейската комисия в България в предаването „Денят започва“ по БНТ. Златев и допълни, че българските политици в такъв момент са достатъчно отговорни да забравят политическите си пристрастия и да си дадат сметка, че председателството е голям шанс за страна ни. \r\nНа въпрос има ли значение, че на прага Българското председателство станахме свидетели на тежки криминални престъпления, Огнян Златев заяви: „Страдаме твърде много от ниско самочувствие и това, че все нещо не е ни е наред, нещо не се случва както трябва. Това са безспорно трагични събития, но колкото и грубо да прозвучи, че подобни неща се случват навсякъде. Не виждам това да има отношение към страната на председателството“.\r\nОтносно това, че по време на Българското председателство ще се гледа бюджетната рамка на ЕС за следващия програмен период и какво е важно тук по отношение на националните ни позиции, Златев поясни: „Важното е заедно с комисаря Гюнтер Йотингер да проведем този откровен разговор в ЕС, за да се намери най-добрият баланс. В някои от страните членки има мнение, че откъде на къде страните, които са нетни донорки трябва да дават повече, нека страните, които са нетни получателки да си намалят дела средствата, които получават“. \r\n„Темата за кохезионната политика седи високо в дневния ред на ЕК. Няма никакви сигнали, че бъде свалена по-ниско. Кохезионна политика ще има, въпросът е как ще бъде преформулирана“, допълни той.", "date": "2018.01.10", "title": "Огнян Златев, Представителство на ЕК в България: Страната ни е изключително подготвена за европредседателството"}
{"url": "http://www.focus-news.net/news/2018/01/10/2475397/kyustendil-patnite-nastilki-v-oblastta-na-mesta-sa-vlazhni-i-hlazgavi.html", "text": "Пътните настилки в област Кюстендил на места са влажни и хлъзгави. Видимостта е добра, няма валежи. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата са проходими при зимни условия. \r\nЗабранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2018.01.10", "title": "Кюстендил: Пътните настилки в областта на места са влажни и хлъзгави"}
{"url": "http://www.focus-news.net/news/2018/01/10/2475398/pazardzhik-obshtinata-preustanovi-priema-na-dokumenti-za-sanirane-na-mnogofamilni-zhilishtni-sgradi.html", "text": "Община Пазарджик преустанови приема на документи от кандидатите за участие в проект за енергийна ефективност на многофамилни жилищни сгради, съобщиха за Радио „Фокус“ – Пазарджик от Община Пазарджик. Причината е, че лимитът от близо 6 825 000 лв., предвиден в Инвестиционната програма на Интегрирания план за градско възстановяване и развитие на Пазарджик, е достигнат с подадените до момента заявления за интерес и финансова помощ. \r\nПодадени са документи от сдружения на собствениците за 35 сгради, които запълват лимита от средства и 7 резерви. Предстои комисия да разгледа и оцени документите на кандидатите, след което ще бъдат сключени договори между одобрените за финансиране сдруженията на собственици и общината  и ще се пристъпи към следващите дейности по проекта.", "date": "2018.01.10", "title": "Пазарджик: Общината преустанови приема на документи за саниране на многофамилни жилищни сгради"}
{"url": "http://www.focus-news.net/news/2018/01/10/2475399/prague-connect-prezidentskata-kampaniya-v-chehiya-veche-zapochna-v-saytovete-za-dezinformatsiya.html", "text": "В началото на декември 2017 година, Пражкият институт за изследвания в сферата на сигурността (ПИИС) дадоха начало на проекта „Чешките избори в ерата на дезинформация“, с цел да проследят и опишат материалите, които се публикуват в чешките сайтове за дезинформация по време на кампанията за предстоящите президентски избори в страната. Анализът на наблюдаваните публикации за декември 2017 бе публикуван в сряда, пише чешкото електронно бизнес издание Prague Connect.\r\nВ момента, след първия месец на проекта, могат да бъдат направени първите изводи: „Избирателната кампания стана една от най-отразяваните теми на дезинформационните платформи. Докато в началото на миналия месец кандидатите бяха споменавани във връзка с генералната политическа ситуация, в следващите седмици събитията бяха свързвани с изборната кампания“, заяви Йонаш Сироватка, координатор на проекта на ПИИС.\r\nБлагодарение на опита от първите директни президентски избори през 2013 година може да се предположи, че кампанията ще се изостря все повече през 2018 година. Обаче това все още не се наблюдава в публикациите на дезинформационните платформи. „Въпреки че вече има дезинформационни кампании, целящи да повлияят на президентската кампания през декември (включително твърденията, че Джордж Сорос финансира опонентите на настоящия президент Милош Земан), в наблюдаваните платформи кандидатите най-често са описвани без позитивни или негативни оценки. Президентът Милош Земан има подкрепата на редица водещи дезинформационни уебстраници, но, като цяло, позитивните и негативните отзиви за него са по равно. Иржи Драхош, който в момента се смята за най-вероятния съперник на Земан на втория тур на президентските избори, получава по три негативни отзива за себе си спрямо всеки позитивен. Но независимо от това, броят на неутралните отзиви за него е по-голям от негативните и позитивните взети заедно. Мирек Тополанек и Михал Хорачек са другите кандидати, които получават вниманието на наблюдаваните информационни портали“, добави Сироватка.\r\nПревод и редакция:", "date": "2018.01.10", "title": "Prague Connect: Президентската кампания в Чехия вече започна в сайтовете за дезинформация"}
{"url": "http://www.focus-news.net/news/2018/01/10/2475400/evgeni-krusev-zam-kmet-na-sofiya-s-novopostroenata-patna-vrazka-ot-bul-bryuksel-do-letishte-sofiya-se-ochakva-osezaemo-oblekchavane-na-trafika-v-stolitsata.html", "text": "С новопостроената пътна връзка от бул. „Брюксел“ до Летище София се очаква осезаемо облекчаване на трафика в столицата, както и подобряване на екологичната картина в района. Това каза в интервю за Радио „Фокус“ заместник-кметът по направление „Транспорт и транспортни комуникации“ в Столична община Евгени Крусев. Той допълни, че общата стойност на новата естакада към Терминал 2, която бе пусната в движение, е около 13 млн. лева. \r\n„Това е обект, който е с дълга история, която е започната още през 2004 година, но след това бива замразен и на практика - изоставен. В последните месеци с активната помощ на Министерството на транспорта, информационните технологии и съобщенията, проектът бе възроден и можем да се поздравим с неговото пускане в експлоатация. Обектът е от изключителна важност, тъй като предоставя безпрепятствена връзка между цяла София и Терминал 2, който е и по-натовареният терминал на летището. Съответно, с този обект се съкращава времето за пътуване и всички пътници и гости на София могат да се възползват от новата продобивка”, посочи Евгени Крусев.\r\nТой каза още, че отново основните ремонти, които предстои да бъдат осъществени в столицата, ще бъдат реализирани през летните месеци, когато движението е по-слабо натоварено и има по-малко хора в града.", "date": "2018.01.10", "title": "Евгени Крусев, зам.-кмет на София: С новопостроената пътна връзка от бул. „Брюксел” до Летище София се очаква осезаемо облекчаване на трафика в столицата"}
{"url": "http://www.focus-news.net/news/2018/01/10/2475401/afp-kitay-kupuva-184-samoleta-earbas-a320.html", "text": "Китай е направил поръчка за 184 самолета „Еърбъс А320“, съобщиха френски служебни лица в сряда, като уточниха, че сделката е сключена по време на държавното посещение на президента на Франция Еманюел Макрон в Пекин, предава AFP.\r\nНе се разкриват параметрите на сделката, но средната стойност на един самолет от този модел е 99 милиона долара, като може да нарасне до 108,4 млн. долара за модела А320neo, съгласно ценоразписа на официалната уебстраница на компанията.\r\nСъобщението дойде един ден, след като Макрон проведе разговор с китайския лидер Си Дзинпин и присъства на подписването на няколко бизнес сделки, чиято стойност също не бе разкрита.\r\nПревод и редакция:", "date": "2018.01.10", "title": "AFP: Китай купува 184 самолета „Еърбъс А320“"}
{"url": "http://www.focus-news.net/news/2018/01/10/2475402/montana-uchastatsi-ot-patya-v-prohoda-petrohan-sa-zaledeni-no-opesacheni.html", "text": "Участъци от пътя в прохода Петрохан са заледени, но опесъчени, каза за Радио „Фокус“ – Видин дежурният служител на Областно пътно управление – Монтана. Пътят през прохода е мокър. В ранните сутрешни часове е имало лека мъгла, която е ограничавала видимостта до 100 метра, но тя вече се е вдигнала. Температурата на въздуха е 0 градуса. Трафикът през прохода е с нормална интензивност. Остава в сила забраната за преминаване през Петрохан на тежкотоварни автомобили с тегло над 12 тона до 31 март, обходният маршрут за тях е през град Своге.\r\nАнна ЛОЗАНОВА", "date": "2018.01.10", "title": "Монтана: Участъци от пътя в прохода Петрохан са заледени, но опесъчени"}
{"url": "http://www.focus-news.net/news/2018/01/10/2475403/pregled-na-osnovnite-temi-v-shumenskiya-pechat.html", "text": "„Общинска фирма поема чистотата на Шумен до два месеца“, е водещото заглавие във вестник „Шуменска заря“. ОП „Чистота“ вече е готово да поеме чистенето на половината от града. Заместник-кметът на община Шумен по строителство и екология Боян Тодоров и директорът на предприятието Евгений Цанков показаха техниката, с която ще изпълняват дейността. Намерението е в най-скоро време ОП „Чистота“ да започне да извършва чистенето на половината от града. \r\n„Христо Мутафчиев, председател на САБ: „САБ няма право да заема позиция за художествената политика на който и да е ръководител на театър“, е друго заглавие от първа страница. В изпратено писмо до директора на шуменския Драматично-куклен театър „Васил Друмев“ Димитър Димитров, до актьора Любен Попов и до съюзната организация към театъра на САБ , председателят на Съюза на артистите в България Христо Мутафчиев заявява, че „театърът в Шумен е сцена с изключително национално значение и не само поради факта, че в града се е състояло първото българско театрално представление! В тази връзка не толерирам никакви лични нападки, особено публични и призовавам за професионална отговорност, защото никой не е по-голям от театъра!”. \r\n„Глоба от 200 лв. за “В и К – Шумен” заради непломбиран водомер“, е акцент от стр. 2 в броя. Шуменският окръжен съд потвърди глобата от 200 лв., наложена от Регионалния отдел метрологичен надзор на шуменското водоснабдително дружество. Съдът приема за безспорно установено, че санкционираното дружество е използвало средство за измерване в нарушение на изискванията на Закона за измерванията и потвърждава наказателното постановление в размер на 200 лв. за “В и К – Шумен”. \r\n„10 000 лв. отново в джобовете на телефонните измамници“, пише изданието. 71-годишна жена е станала жертва на телефонна измама. Шуменката била измамена по телефона, че се провежда полицейска акция, и хвърлила през терасата на жилището си 10 096 лева и с идеята, че помага на полицията. \r\n„95 млн. лв. във водната инфраструктура на Шумен и Нови пазар“, информира всекидневникът. 95 млн. лв. ще се инвестират във водната и в канализационната мрежа на Шумен и на Нови пазар през следващите няколко години. Средствата ще дойдат по ОП „Околна среда“. Основата на харченето на тези пари в подобряване на инфраструктурата са разработващите се Регионални прединвестиционни проучвания, които се правят за Шумен и още за 13 общини. Целият предвиден ресурс е 1,3 млрд.", "date": "2018.01.10", "title": "Преглед на основните теми в шуменския печат"}
{"url": "http://www.focus-news.net/news/2018/01/10/2475404/vidin-magla-ogranichava-vidimostta-do-100-metra-v-chast-ot-patnata-mrezha-v-oblastta-patnite-nastilki-sa-mokri.html", "text": "Мъгла ограничава видимостта до 100 метра в част от пътната мрежа в област Видин, пътните настилки са мокри, каза за Радио „Фокус“ – Видин дежурният служител в Областно пътно управление-Видин. Той посочи, че е натоварен трафикът по главен път Е 79 в областта в посока граничен пункт „Дунав мост 2“, движат се предимно тежкотоварни автомобили, най-интензивно е движението в участъка Дунавци-Видин.  \r\nПреминаването по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Във Видин трафикът е натоварен в централната градска част, по булевард „Панония“ и на входно изходните артерии на града.\r\nАнна ЛОЗАНОВА", "date": "2018.01.10", "title": "Видин: Мъгла ограничава видимостта до 100 метра в част от пътната мрежа в областта, пътните настилки са мокри"}
{"url": "http://www.focus-news.net/news/2018/01/10/2475405/smolyan-mokri-sa-patishtata-v-usoynite-planinski-uchastatsi-v-oblastta.html", "text": "Проходими при зимни условия са пътищата в област Смолян. Пътните настилки са предимно сухи, мокри настилки има по усойните планински участъци, съобщиха за Радио „Фокус“ – Смолян от Областно пътно управление – Смолян. Времето е облачно, без валежи. Остава повишена опасността от падащи камъни по всички републикански направления. През нощта не са получавани сигнали за инциденти по пътищата в региона.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян настилките на улиците са сухи. Автомобилният трафик в сутрешните часове е по-интензивен по централния бул. „България“ и прилежащите към него улици и кръстовища.\r\nНели ГЕРГЬОВСКА", "date": "2018.01.10", "title": "Смолян: Мокри са пътищата в усойните планински участъци в областта"}
{"url": "http://www.focus-news.net/news/2018/01/10/2475406/the-localgermaniya-germanskata-armiya-nabira-poveche-maloletni-ot-vsyakoga.html", "text": "Все повече малолетни момичета и момчета в Германия се записват във Въоръжените сили на страната, според изследване, проведено от местните медии, пише германската редакция на електронното издание The Local.\r\nЗа миналата година броят на служещите в германската армия, които не са навършили пълнолетие се е увеличил до 2128, според данни на Rheinische Post.\r\nПрез 2016 година броят на непълнолетните военнослужещи в Германия е бил 1907, а през 2011 – само 689. В момента се наблюдава невиждан интерес на младежите за правене на кариера във въоръжените сили.\r\nОт 2128 непълнолетни, 448 са жени – което е осем пъти повече от броят им през 2011 година, когато в армията са служили само 57 непълнолетни момичета.\r\nГермания допуска 17 годишни лица да служат в Бундесвера с разрешение на родителите им, като за тях са въведени ограничения в използването на оръжие по време на ученията, както и за изпращането им на международни мисии.\r\nПрез 2015 година, Комитетът на ООН по правата на децата препоръча на Германия да спре да набира непълнолетни деца във Въоръжените си сили.\r\nПревод и редакция:", "date": "2018.01.10", "title": "The Local(Германия): Германската армия набира повече малолетни от всякога"}
{"url": "http://www.focus-news.net/news/2018/01/10/2475407/vitsepremierat-ekaterina-zaharieva-sas-sigurnost-prezidentat-erdogan-e-dobre-doshal-v-balgariya.html", "text": "Със сигурност президентът Ердоган е добре дошъл в България. Това каза вицепремиерът и министър на външните работи Екатерина Захариева в предаването „Тази сутрин“ по бТВ. „Още по-хубаво ще стане, за да покажем толерантност на религиите. Нямаме уговорена дата по време на българското председателство. Няма дата и за президента Владимир Путин по време на европредседателството. Те са в изборите. Получил е покана от българския президент, но няма дата. Поканата е за тази година“, заяви Захариева. \r\nТя коментира и убийството на бизнесмена Петър Христов в столицата, като посочи, че когато и да се случи едно убийство, то е изключително неприятно събитие и за държавата, и за близките. „Моите съболезнования. Разбира се, че не е приятно в началото на председателството, още повече за човек, който нито е имал съмнения, нито заплахи за живота си, без да сме привърженици на теориите за конспирациите, е меко казано странно. Имам доверие в българските институции и се надявам така както много бързо разкриха шесторното убийство малко преди това, да се разкрие и това. За миналата година има само 1 неразкрито все още убийство от всички 94. Въпреки всички спекулации и всякакви абсурдни неща, които се чуха, днес МВР с прокуратурата ще даде пресконференция, за да покаже всички доказателства. Те са убедени, че това несъмнено е убиецът в Нови Искър“, обясни Захариева и призова да оставим днес МВР и прокуратурата да покажат доказателствата и да тежи на съвестта на хората, които са извадили всички абсурдни неща по случая. \r\n„Не видях човек, който да каже, че Петър Христов не е помагал. Проблем е, че се извършва такова убийство и наистина не е приятно, че се случва точно преди българското председателство. Без да сме привърженици, странен е фактът, абсолютно уважаван в града си човек, привърженик на ГЕРБ без да е член, а в същото време няколко дни преди да започне българското председателство“, добави вицепремиерът. \r\nСпоред нея корупцията в България намалява, но има още какво да се работи. „Моето усещане е, че след разкриването трябва да има последващи действия. Да виждаме осъдени, действия, наказани хора“, допълни тя. \r\nПо думите ѝ вчерашното заседание на КСНС е било доста конструктивно. „Малко се учудих на един от лидерите долу, че българското правителство не е готово. Повече от година във втория си мандат премиера е говорил за обща отбрана, за ефективност на разходите“, обясни Захариева и подчерта, че вотът на недоверие не я притеснява. „За този вот се говори още от ноември месец“, добави Захариева.  \r\nЗа мръсния въздух в столицата тя посочи, че това е сериозен проблем в целия свят.", "date": "2018.01.10", "title": "Вицепремиерът Екатерина Захариева: Със сигурност президентът Ердоган е добре дошъл в България"}
{"url": "http://www.focus-news.net/news/2018/01/10/2475408/sliven-do-100-metra-e-namalena-vidimostta-v-oblastta-zaradi-magla.html", "text": "До 100 метра е намалена видимостта в Сливенска област заради мъгла. Пътните настилки са мокри, съобщиха от Областно пътно управление-Сливен.\r\nОстава в сила ограничението за движение на автомобили над 10 тона през проходите Вратник и Твърдишки. Котленският проход е отворен за всички превозни средства.", "date": "2018.01.10", "title": "Сливен: До 100 метра е намалена видимостта в областта заради  мъгла"}
{"url": "http://www.focus-news.net/news/2018/01/10/2475409/aktsenti-v-predavaneto-vsichki-v-chas-na-radio-fokus.html", "text": "В седмичното образователно предаване „Всички в час“ на Радио „Фокус“ ще насочим вниманието ви към професионалните гимназии. Какво предвижда план-приемът и как ще се осъществява той с оглед новия механизъм? В кои направления Министерството на образованието и науката заедно с бизнеса са установили дефицит? Отговорите на тези и други въпроси ще потърсим от зам.-министър Таня Михайлова. \r\nВ село Беласица се намира едно от най-старите училища в община Петрич, което е и единственото в общината, носещо името на големия български поет и революционер Христо Ботев. Именно в месеца, през който отбелязваме 170-ата годишнина от рождението на Ботев, ще се отправим натам, за да се срещнем с директора на ОУ „Христо Ботев“ Ани Андреева. \r\nЗа новата учебна година Община Дългопол получи нови 35-местни ученически автобуси, предоставени от Министерството на образованието и науката за нуждите на ученическата транспортна схема на общината – по темата репортера ни във Варна Марияна Валентинова. \r\nВ минутите до 11.00 часа ще проверим и какви са цените на курсовете за професионална квалификация във Велико Търново, които са насочени предимно към младежи, но в тях се включват и по-възрастни хора. Ще разберем и в какви области се предлагат образователните услуги.\r\nВлезте в час от 10.00 до 11.00 часа, с водещ Милослава Ангелова.", "date": "2018.01.10", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/01/10/2475410/kristian-vigenin-bsp-po-vreme-na-evropredsedatelstvoto-sa-nuzhni-pozitsii-na-balgariya-tryabva-da-se-zapazi-kohezionnata-politika-na-es-vapreki-namalyavane-na-byudzheta-sled-brekzit.html", "text": "Има теми от националната политика, по които е много важно и опозиция, и управляващи да работят заедно.  Външната политика и европейските въпроси, макар и преплетени, са едни от тях. По тях не са нужни просто позиции на правителството, но и позиции на България. И колкото по-единни сме по тези въпроси, толкова по-големи ще са възможностите страната ни да влияе върху процесите. Това каза по БНТ Кристиан Вигенин, депутат от ПГ на „БСП за България” и председател на парламентарната Комисия по европейски въпроси и контрол на европейските фондове, съобщиха от пресцентъра на НС на БСП. \r\n„Според наследените от Естония досиета за цифровия пазар, можем да финализираме тази тема по време на нашето председателство. Въпреки амбицията на Естония да приключи пакета от мерки в тази сфера, тя не успя, но те са в много голяма степен на готовност”, каза Вигенин. Като втора наследена тема, която той посочи, бе Западните Балкани. Депутатът изрази надежда, че ще бъдат постигнати важни стъпки в тази насока. „Темата за Западните Балкани и бъдещето им за ЕС се обсъжда сериозно.  При среща на върха през май в София е добре да приемем декларация, която да е съпътствана от пътна карта, с конкретни мерки за свързването на Западните Балкани  със страните от ЕС, преди формално да станат страни членки”, категоричен бе той. Вигенин добави, че изпълването със съдържание на Социалния стълб е особено важен за БСП.  Народният представител от ПГ на „БСП за България” уточни, че е добре да се гарантира достатъчен по обем бюджет на ЕС и след напускането на Великобритания, тъй като балансът ще бъде намален с малко над 10 млрд. евро, след Брекзит. „Важно е да се реши, как това ще бъде компенсирано, дали ще се търси увеличаване на вноските, което не е реалистично, но е вариант, дали ще се търси компенсиране по друг начин - с постепенно увеличаване на собствените ресурси или ще се уреждат някои политики и ще се направи финансиране през европейския бюджет по-ефективно. За нас е важно да се запазят принципите на кохезионната политика, като такава, която помага на изоставащите страни да догонят средноевропейските равнища. За нас това е ключов въпрос и не е без значение как ще бъде финансирана тази политика”, заяви още Вигенин. Депутатът уточни, че по време на нашето европредседателство ще започне дебатът за запазване на селскостопанската политика.    \r\nПо отношение на нормализиране на отношенията между Турция и ЕС, Вигенин изрази съмнение, че страната ни може да има съществена роля. „Тук нещата зависят преди всичко от Турция. Ако тя е решила да промени своя подход и направи стъпки към ЕС, нашето председателство е добра възможност да помогнем. Като гледам коментарите на френския президент след срещата му с турския му колега, мисля, че това ще е дълъг процес”, уточни Вигенин.", "date": "2018.01.10", "title": "Кристиан Вигенин, БСП: По време на европредседателството са нужни позиции на България, трябва да се запази кохезионната политика на ЕС, въпреки намаляване на бюджета след Брекзит"}
{"url": "http://www.focus-news.net/news/2018/01/10/2475411/sofiya-164-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "164 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на центъра Пепи Джуренов. Джуренов обясни, че капацитетът на центъра е 170 легла. Директорът уточни, че има възможност да се приемат повече хора, тъй като центърът разполага с походни легла. \r\nДеница КИТАНОВА", "date": "2018.01.10", "title": "София: 164 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/01/10/2475412/blagoevgrad-konferentsiya-na-tema-ne-na-zhertvite-po-patishtata-na-balgariya-shte-se-provede-v-grada.html", "text": "Конференция на тема „Не на жертвите по пътищата на България“ ще се проведе в Благоевград. Това съобщи за Радио „Фокус“ – Пирин Иван Лазов, представител на сдружение „Институт за пътна безопасност“, което е организатор на събитието. То ще се проведе от 11.00 часа в зала № 5 на Община Благоевград. В рамките на конференцията експерти по пътна безопасност и пострадали при пътнотранспортни произшествия ще представят предложения за ограничаване на пътнотранспортния травматизъм в страната.\r\nЛивия НИНОВА", "date": "2018.01.10", "title": "Благоевград: Конференция на тема „Не на жертвите по пътищата на България“ ще се проведе в града"}
{"url": "http://www.focus-news.net/news/2018/01/10/2475413/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция \"Фокус\" от Планинската спасителна служба (ПСС)  при БЧК. Мъгливо и облачно е в планините. В най-високите части духа умерен вятър. Лифтовите съоръжения в курортите работят. През изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.10", "title": "ПСС: Лоши са условията за туризъм в планините"}
{"url": "http://www.focus-news.net/news/2018/01/10/2475414/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че Кюстендил привлича все по-голям инвеститорски интерес. Изданието цитира кметът на Община Кюстендил Петър Паунов, според когото постепенно се появява инвестиционен интерес и общината трябва да го подкрепя по най- добрия начин. Кюстендил работи по проекти за над 17 млн. лв., връща 1 млн. лв. от общинския дълг. Община Кюстендил планира през 2018 година и инвестиция от 300 хил. лв. в мрежата за минерална вода.\r\nИзданието съобщава за провелия се ритуал по спасяване на богоявленския кръст от водите на река Банщица в Кюстендил. Тази година кръстът е изваден от 18-годишния Мартин Карамитев. Той е отправил пожелание към всички жители на града за много здраве, щастие и късмет. В ритуала тази година са участвали повече от 20 младежи.\r\nНа първата си страница вестникът информира и за още едно събитие, провело се в село Слокощица. По традиция в читалище „Просвета” е пресъздаден ритуалът за празника Бабинден.\r\nВ рубриката „Репортери” вестникът акцентира върху това, че Община Кюстендил е включена за депониране на битовите отпадъци в депата на Перник и Самоков. Държавата е предоставила част от своята квота. Очаква се да бъде задействан проект за изграждане на инсталации за сепариране и компостиране от началото на 2018 година, който да позволи част от битовите отпадъци, които не са опасни, да се транспортират до депо.\r\nВестникът цитира председателят на браншовия съюз „Пчела” в Кюстендил Тихомир Стоицов, според когото 2017 г. е била най-тежката от последните 30 години за пчеларите в Кюстендилския регион. Причините са климатични – студена зима, застудяване и през пролетта, горещините през лятото. Според Стоицов много от стопаните са намалили броя на пчелните семейства, които отглеждат. Повечето от пчеларите в Кюстендил са любители, притежаващи до 10 пчелни семейства.\r\nВ рубриката „Общество” изданието среща читателите си с областния управител на Кюстендил – Виктор Янев, според когото е важно да бъде реализиран Коридор №8 и да бъде изграден скоростен път Дупница – Скопие. Според областния управител това е важно за развитието на Югозападния регион и за подобряване на икономиката. В рамките на Българското председателство на Съвета на Европейския съюз има възможност областта да бъде домакин на среща за културно-историческото наследство.\r\nВ рубриката „Култура” вестникът разказва за проведеното за трета поредна година награждаване на най-активните читатели на Регионалната библиотека в Кюстендил. Тази година читателите са били отличени в две възрастови категории. От „Детски отдел” е излъчена Катерина Захариева, а от заемната за възрастни – Пасионария Тевекелийска.\r\nВ днешния си брой вестникът публикува интервюта, дадени за „Фокус” от кмета на Община Кюстендил Петър Паунов, от директора на Регионална библиотека „Емануил Попдимитров” София Пейчева, и от директора на Драматичен театър – Кюстендил Чавдар Ненов.", "date": "2018.01.10", "title": "Преглед на основните теми в кюстендилския печат"}
{"url": "http://www.focus-news.net/news/2018/01/10/2475415/vidin-trafikat-na-trite-granichni-punkta-v-oblastta-e-s-normalna-intenzivnost.html", "text": "Трафикът на трите гранични пункта в област Видин  – „Дунав мост 2“, „Връшка чука“ и „Брегово“, е с нормална интензивност, съобщи за Радио „Фокус“ – Видин дежурният служител на Гранична полиция. Няма натрупване на тежкотоварни автомобили на граничен пункт „Дунав мост 2“ на вход и изход от страната. Нормално се преминава и от двете страни на границата със Сърбия на граничните пунктове Връшка чука“ и „Брегово“.\r\nАнна ЛОЗАНОВА", "date": "2018.01.10", "title": "Видин: Трафикът на трите гранични пункта в областта е с нормална интензивност"}
{"url": "http://www.focus-news.net/news/2018/01/10/2475416/lokalnomakedoniya-vitsepremierat-na-makedoniya-smyata-che-prez-2018-a-godina-stranata-ima-istoricheski-shans-da-razreshi-spora-za-imeto.html", "text": "„В Македония има ясно изразен оптимизъм за приключване на спора за името на Македония с Гърция“, това заяви във вторник вицепремиерът на Македония по европейските въпроси Буяр Османи, след срещите си в Атина с външния министър на Гърция Никос Кодзиас и заместник-министърът на външните работи по европейските въпроси и международните икономически отношения Йоргос Катругалос, предава скопското електронно издание „Локално“.\r\nСпоред думите на Османи, 2018-а година представлява исторически шанс за разрешаване на неразбирателствата и че ако полиците, които са спечелили доверието на гражданите, не искат да ги подведат, имат задължението да покажат зрялост и сериозност и да не пропуснат този шанс. Пред гръцките преговарящи той е посочил, че в Македония има ясно изразен оптимизъм за разрешаване на въпроса за името и е изразил надежда, че заедно с позитивните сигнали, които идват и от страна на Гърция, страните ще стигнат до договорка.\r\nДокато вицепремиерът Османи имаше срещи с неговите домакини в гръцкото МВнР, пратеници от крайно-дясната националистическа партия „Златна зора“, заедно с група техни поддръжници, се събраха на протест пред сградата, където се водеха разговорите. Дописникът на МИА съобщи, че демонстрантите са издигнали пано с надпис „Македония е гръцка“, а на оградата на министерството са закачили закана: „Отстъпки за името Македония на държавичката на Скопие е равносилно на национално предателство“.\r\nОт гръцкото външно ведомство са потвърдили пред МИА във вторник, че новият кръг от разговори за решаване на спора за името ще се проведе на 17 януари в Ню Йорк. Разговорите с посредник идват в период на активизация и оптимизъм в Скопие, Атина, Брюксел и Вашингтон за окончателното разрешаване на двадесетгодишния спор за името.\r\nПревод и редакция:", "date": "2018.01.10", "title": "„Локално“(Македония): Вицепремиерът на Македония смята, че през 2018-а година страната има исторически шанс да разреши спора за името"}
{"url": "http://www.focus-news.net/news/2018/01/10/2475417/pregled-na-osnovnite-temi-vav-velikotarnovskiya-pechat.html", "text": "По нови правила ще приемат първокласниците във Велико Търново”, е заглавие от областния всекидневник „Янтра Днес”. По нови правила и срокове ще приемат първокласниците в училищата във В. Търново тази година. Родителите вече ще имат право да избират дали да кандидатстват по настоящ, или по постоянен адрес, а във връзка с този водещ критерий се въвежда и ново разпределение по групи, обясни директорът на общинската дирекция “Образование“ Пенка Игнатова. Наредбата за прием на учениците в първи клас на Търновската община е съобразена с новите изисквания на просветното министерство. Тя ще бъде гласувана на сесия на Общинския съвет в края на януари.\r\n„Петър Христов е разстрелян с картечен пистолет „Скорпион“, е друго заглавие от ежедневника. Оръжието, с което вчера беше убит бизнесменът Петър Христов, най-вероятно е чешки картечен пистолет „Скорпион“, според информация на „Хоризонт“. Предстоят обаче и съответните полицейски експертизи, които да потвърдят това заключение. Христов е прострелян със седем куршума, всичките са попаднали в тялото му. На мястото на убийството са открити седем гилзи.\r\n„В Свищов започнаха традиционните Алекови дни“, е заглавие от трета страница на ежедневника. „Великотърновци масово се оплакват от шумни съседи“ четем на страница четири в изданието. На страница пет е поместен материал със заглавие „През 2018 година – заплата от 510 лв. и повече пари за майчинство“.\r\nНа спортната страница на вестник „Янтра Днес“ четем:  “5 златни медала за “Локомотив“ във ММА“.\r\n„Говори се, че… Осъденият до живот Георги Вълев поръчал от затвора Петър Христов?“, е заглавие от първа страница на другия областен ежедневник - “Борба“. Една от най-невероятните версии за показния разстрел на Петър Христов в София е, че той е поръчан от килията от Георги Вълев. Осъденият до живот като тартор на групата за мокри поръчки „Килърите“ си направил подарък за 60-ия рожден ден, който бил на 8 януари – деня на екзекуцията. Версията звучи наглед абсурдно, но не е мисия невъзможна. Освен това Вълев няма какво да губи, защото окончателно е осъден с доживотна присъда, която бе потвърдена през декември м. г. Още тогава и по време на мегаделото срещу него и останалите от бандата той е заявявал, че Петър Христов е виновен за неговия арест, за да съсипе бизнеса му и да го замести.\r\n„Строителен предприемач и 500 търновци чакат от общината да има направи 100 метра улица“, е друга тема от ежедневника. Строителният предприемачът Илия Илиев е от хората, които носят най-големи постъпления в хазната на Община Велико Търново. Само за последната година от преки и косвени налози и такси той осигурил над 1 млн. лв. “Изградил съм и съм предал 385 апартамента, и то в пустеещ доскоро район, над “Руските гробища“ в началото на кв. “Бузлуджа“, казва той пред изданието.\r\n“Търновската община прави нови правила за прием на първолаци“, “В Свищов започнаха традиционните Алекови дни“, “Валентин Калайджиев прави уникален експеримент с писмеността на ангелите“ и  “Отмъщение – търновец дава безплатна квартира на ромско семейство, за да прави мръсно на съседката“, са други заглавия от страниците на всекидневника.\r\n“Пет златни медала и отборно първо място за горнооряховските бойци от турнира в чест на 25-ата годишнина на КБПС “Локомотив“, “Зимният турнир тръгна с оспорвани мачове, късен гол реши дербито “Ив Комерс“ – “Лайтс“ и  “Пирин“ взема Ивайло Тодоров от горнооряховския “Локомотив“, са заглавията от спортната страница на изданието.", "date": "2018.01.10", "title": "Преглед на основните теми във великотърновския печат"}
{"url": "http://www.focus-news.net/news/2018/01/10/2475418/varna-predimno-suhi-sa-patnite-nastilki-v-oblastta.html", "text": "Предимно сухи са пътните настилки във Варна и областта, предаде репортер на Радио „Фокус“ – Варна. Времето е облачно, без валежи. Движението по направленията за София, Добрич и Бургас се осъществява без въведени ограничения. По пътя Кранево-Варна при км 83+100 е ограничено движението на моторни превозни средства над 10 т. Обходът е през участъка Кичево-Оброчище.\r\nМарияна ВАЛЕНТИНОВА", "date": "2018.01.10", "title": "Варна: Предимно сухи са пътните настилки в областта"}
{"url": "http://www.focus-news.net/news/2018/01/10/2475419/mvr-edin-chovek-e-zaginal-a-14-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 14 са ранени при катастрофи в страната през изминалото денонощие. Това съобщиха от пресцентъра на МВР. В столицата са регистрирани 2 тежки и 45 леки пътни инцидента, при които са пострадали 2 души. От началото на годината загиналите на пътя са 10, а пострадалите - 159.", "date": "2018.01.10", "title": "МВР: Един човек е загинал, а 14 са ранени при катастрофи в страната през изминалото денонощие"}
{"url": "http://www.focus-news.net/news/2018/01/10/2475420/tass-v-moldova-vavedoha-ogranicheniya-za-izlachvaneto-na-ruski-televizionni-kanali.html", "text": "Председателят на парламента на Молдова Андриан Канду одобри закон, с който се налагат ограничения за излъчването на руски телевизионни канали, вместо президента на страната Игор Додон, който подложи законопроекта на критика. Това заяви в сряда пресслужбата на молдовския парламент, предава ТАСС.\r\n„Указът за приемане на Закона за внасяне на изменения и допълнения в Кодекса за телевизия и радио беше подписан тази сутрин от председателя на парламента Андриан Канду, след като Конституционният съд определи обстоятелствата, оправдаващи временното изпълнение от него на функциите на държавен глава за одобряването на отхвърления законопроект“, се казва в съобщението.\r\nИнициативата цели да осигури сигурността в информационното пространство чрез забрана на излъчването в Молдова на информационно-аналитически, политически и военни предавания от страни, които не са ратифицирали Европейската конвенция за трансгранична телевизия (Русия не я е ратифицирала). Поправките ще влязат сила след обнародването на закона.\r\nПревод и редакция:", "date": "2018.01.10", "title": "ТАСС: В Молдова въведоха ограничения за излъчването на руски телевизионни канали"}
{"url": "http://www.focus-news.net/news/2018/01/10/2475421/montana-s-35-sm-se-e-ponizhilo-nivoto-na-reka-dunav-pri-lom.html", "text": "С 35 см се е понижило нивото на река Дунав при Лом за последното денонощие и достига 509 см, съобщиха от Хидрометеорологична станция-Ново село. Равнището на Дунав е спаднало със 17 см при Ново село и водният стоеж там е 428 см. Нивото на реката при Видин е 479 см,  понижението  за последното денонощие е с 28 см. Нивото на Дунав при Оряхово е 396 см, понижението за последното денонощие е от 32 см. \r\nТемпературата на водата край Ново село е 4,6 градуса, а край Оряхово - 5,8 градуса.", "date": "2018.01.10", "title": "Монтана: С 35 см се е понижило нивото на река Дунав при Лом"}
{"url": "http://www.focus-news.net/news/2018/01/10/2475422/kyustendil-v-dupnitsa-shte-se-provede-obshtestveno-obsazhdane-na-byudzheta-na-obshtinata-za-2018-godina.html", "text": "В Дупница ще се проведе обществено обсъждане на бюджета на Общината за 2018 година. Това съобщи за Радио „Фокус“ – Кюстендил Христо Апостолов, експерт в Община Дупница. Публичното обсъждане ще започне от 17.30 часа в заседателната зала в сградата на общината. \r\nПредвиденият бюджет е в размер от 26 400 000 лева. Общата сума за делегирани от държавата дейности е 15 178 821 лева. Увеличението на субсидията, спрямо 2017 година, е в размер на 2 070 000 лева, в това число - за зимно поддържане - с 23 000 лв, и за капиталови разходи - с 42 000 лв. Планираните приходи от местни дейности са възлизат на 11 123 900 лв. Инвестиционната програма на Община Дупница е в размер на 1 700 000 лв. Предвижда се актуализиране на тази сума. Освен собствените средства и субсидии за капиталови разходи, по европейски и национални програми ще бъде осигурен допълнителен финансов ресурс с общ размер от 12 000 000 лева, от които 10 000 000 лева ще бъдат за капиталови разходи.\r\nВенцеслав ИЛЧЕВ", "date": "2018.01.10", "title": "Кюстендил: В Дупница ще се проведе обществено обсъждане на бюджета на Общината за 2018 година"}
{"url": "http://www.focus-news.net/news/2018/01/10/2475423/reuters-otnosheniyata-mezhdu-turtsiya-i-sasht-shte-se-vloshat-oshte-ako-vashington-ne-popravi-greshkite-si-zayavi-turskiyat-vanshen-ministar.html", "text": "Министърът на външните работи на Турция Мевлют Чавушоглу заяви в сряда, че отношенията със САЩ се влошават заради отказа на Вашингтон да екстрадира ислямския проповедник Фетулах Гюлен и военната помощ за сирийските кюрди, предава Reuters.\r\nВ изказването си пред местна агенция, Чавушоглу заяви, че връзките между съюзниците в рамките на НАТО ще продължат да се влошават ако Вашингтон не поправи грешките си.\r\nАнкара се вбеси от отказа на Вашингтон да екстрадира Гюлен, който е смятан за организатор на неуспешния опит за военен преврат в Турция през юли 2016 година, както и от подкрепата на САЩ за кюрдските „Сили за самоотбрана“(YPG), които са издънка на терористичната организация „Работническа партия на Кюрдистан“(ПКК).\r\nПревод и редакция:", "date": "2018.01.10", "title": "Reuters: Отношенията между Турция и САЩ ще се влошат още ако Вашингтон не поправи грешките си, заяви турският външен министър"}
{"url": "http://www.focus-news.net/news/2018/01/10/2475424/the-brussels-times-belgiyskite-letishta-sa-prieli-rekorden-broy-patnitsi-prez-2017-godina.html", "text": "Летището в Брюксел и регионалните летища в Шарльороа, Лиеж, Остенд и Антверп са приели рекорден брой пътници през 2017 година – 33,3 милиона, пише белгийското електронно издание The Brussels Times.\r\nБроят на пътниците се е увеличил с 10% в сравнение с 2016 година, белязана от терористичното нападение на летището в Брюксел на 22 март 2015.\r\nМиналогодишния рекорд е за сметка на трафика в двете най-големи летища в страната: Брюксел е приел 24,8 милиона пътници, а помощното летище на столицата – това в Шарльороа – 7,7 милиона.\r\nДругите летища са имали по-малък пътнически трафик в сравнение с 2016 година, когато трябваше да абсорбират част от трафика от брюкселското летище заради терористичните нападение през 2015 година.\r\nПревод и редакция:", "date": "2018.01.10", "title": "The Brussels Times: Белгийските летища са приели рекорден брой пътници през 2017 година"}
{"url": "http://www.focus-news.net/news/2018/01/10/2475425/burgas-59-godishen-mazh-e-pochinal-pri-pozhar-v-postroyka-izgradena-ot-podrachni-sredstva-v-severnata-promishlena-zona-v-grada.html", "text": "На 9 януари т. г. около 23.30 ч. във Второ Районно управление - Бургас е получено съобщение за пожар, възникнал в близост до жп линиите зад сградата на таксиметрова компания в Северната промишлена зона. Това съобщиха от ОДМВР-Бургас. Огънят е потушен, като е констатирано, че пожара възникнал в постройка, изградена от подръчни средства / парчета ламарина и дървени греди/, обитавана от 59-годишния Г. Н. от Сливен. При извършения оглед на местопроизшествието е открито тялото на Г. Н. със следи от изгаряния по кожата, на места - покрита с пепел и обгорели парчета дървени греди и ламарина. По данни на сина на Г. Н. непосредствено преди инцидента баща му вечерял с него и жена му в съседната барака, след което отишъл да си ляга. Бил в нетрезво състояние, като най-вероятно пожара възникнал от цигара, тъй като в обитавана от Г. Н. постройка нямало печка. Тялото на 59 годишния мъж от Сливен е откарано за аутопсия в отделение «Съдебна медицина» при УМБАЛ – Бургас. Работата по случая продължава от служители на Второ Районно управление на МВР – Бургас.", "date": "2018.01.10", "title": "Бургас: 59-годишен мъж е починал при пожар в постройка, изградена от подръчни средства в Северната промишлена зона в града"}
{"url": "http://www.focus-news.net/news/2018/01/10/2475426/slavcho-velkov-bsp-za-balgariya-ne-e-normalno-na-praga-na-evropredsedatelstvoto-da-se-sluchvat-tolkova-ubiystva.html", "text": "Задавам си въпроса, дали и трите случая с убийствата внушават чувство на нестабилност и несигурност, особено последния, който е обект на засилено внимание на европейските медии и се случва точно сега, когато започва Европредседателството. Дали някой иска да дестабилизира политическата ситуация в страната и да клати държавата, ще проличи. Ако има организирана престъпна група, чиято цел е и дестабилизация, тя ще извърши още един подобен акт, може би - и утре. Това каза по Нова ТВ народният представител от ПГ на „БСП за България” Славчо Велков, съобщиха от пресцентъра на партията. „Не е нормално, на прага на европредседателството, с покушението на данъчния служител, и сега в началото му, с убийството на бизнесмена, на възлови места в столицата да се случват подобни престъпления”, каза той. \r\nСлавчо Велков изтъкна, че в декларацията от КСНС е било обърнато сериозно внимание, че е нужно усъвършенстване на процеса на противодействието на престъпността, защото има определени слабости. „Това показва, че след като не успяхме да създадем Национална стратегия за сигурност през 2017 г., по решение на миналия КСНС, следва да се отговори на съвременните предизвикателства срещу сигурността, точно да се идентифицират и да се действа по начин, който да се гарантира ефективно противодействие. Тук ключовата дума е превенция”, категоричен бе Славчо Велков. Народният представител обърна внимание, че решенията на Консултативния съвет по национална сигурност при президента имат и задължителен характер, защото в него присъства ръководството на държавата, независимата съдебна власт, изпълнителната, политическите партии – цялата държава.", "date": "2018.01.10", "title": "Славчо Велков, „БСП за България”: Не е нормално, на прага на европредседателството, да се случват толкова убийства"}
{"url": "http://www.focus-news.net/news/2018/01/10/2475427/burgas-9-020-kasa-tsigari-bez-banderol-sa-izzeli-politsai-ot-kashta-v-kv-gorno-ezerovo.html", "text": "На 9 януари т. г. около 13.00 ч. в къща на ул. \"Перла\" в кв. \"Горно Езерово\", обитавана от 44 годишния И. М. от Бургас, служители от Четвърто Районно управление – Бургас намерили и иззели два чувала с 451 кутии с цигари / общо 9 020 къса/, без акцизен бандерол. Това съобщиха от ОДМВР-Бургас. Работата по случая продължава от служители на Четвърто Районно управление – Бургас.", "date": "2018.01.10", "title": "Бургас: 9 020 къса цигари без бандерол са иззели полицаи от къща в кв. \"Горно Езерово\""}
{"url": "http://www.focus-news.net/news/2018/01/10/2475428/navarshvat-se-21-godini-ot-yanuarskiya-shturm-na-parlamenta-spravka-agentsiya-fokus.html", "text": "Днес се навършват се 21 години от януарския щурм на парламента. На 10 януари 1997 г. президентът д-р Желю Желев (чиито мандат на демократично избран президент изтича на 21 януари 1997 г.) отказва да даде на Българската социалистическа партия (БСП) мандат за съставяне на ново правителство, а опозицията обявява начало на национална политическа стачка, призовава към гражданско неподчинение и организира протестно шествие срещу Народното събрание, което завършва с окупация и нападение над сградата на парламента. Късно през нощта полицията разгонва със сила демонстрантите, като десетки от тях са ранени. Агенция \"Фокус\" припомня хронологията на събитията в края на 1996 г. и началото на 1997 г., когато страната ни изпада в сериозна политическа и финансова криза.", "date": "2018.01.10", "title": "Навършват се 21 години от януарския щурм на парламента (Справка Агенция \"Фокус\")"}
{"url": "http://www.focus-news.net/news/2018/01/10/2475429/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В началото на декември 2017 година, Пражкият институт за изследвания в сферата на сигурността (ПИИС) дадоха начало на проекта „Чешките избори в ерата на дезинформация“, с цел да проследят и опишат материалите, които се публикуват в чешките сайтове за дезинформация по време на кампанията за предстоящите президентски избори в страната. Анализът на наблюдаваните публикации за декември 2017 бе публикуван в сряда, пише чешкото електронно бизнес издание Prague Connect.\r\nВ момента, след първия месец на проекта, могат да бъдат направени първите изводи: „Избирателната кампания стана една от най-отразяваните теми на дезинформационните платформи. Докато в началото на миналия месец кандидатите бяха споменавани във връзка с генералната политическа ситуация, в следващите седмици събитията бяха свързвани с изборната кампания“, заяви Йонаш Сироватка, координатор на проекта на ПИИС.\r\nБлагодарение на опита от първите директни президентски избори през 2013 година може да се предположи, че кампанията ще се изостря все повече през 2018 година. Обаче това все още не се наблюдава в публикациите на дезинформационните платформи. „Въпреки че вече има дезинформационни кампании, целящи да повлияят на президентската кампания през декември (включително твърденията, че Джордж Сорос финансира опонентите на настоящия президент Милош Земан), в наблюдаваните платформи кандидатите най-често са описвани без позитивни или негативни оценки. Президентът Милош Земан има подкрепата на редица водещи дезинформационни уебстраници, но, като цяло, позитивните и негативните отзиви за него са по равно. Иржи Драхош, който в момента се смята за най-вероятния съперник на Земан на втория тур на президентските избори, получава по три негативни отзива за себе си спрямо всеки позитивен. Но независимо от това, броят на неутралните отзиви за него е по-голям от негативните и позитивните взети заедно. Мирек Тополанек и Михал Хорачек са другите кандидати, които получават вниманието на наблюдаваните информационни портали“, добави Сироватка.\r\n*** Все повече малолетни момичета и момчета в Германия се записват във Въоръжените сили на страната, според изследване, проведено от местните медии, пише германската редакция на електронното издание The Local.\r\nЗа миналата година броят на служещите в германската армия, които не са навършили пълнолетие се е увеличил до 2128, според данни на Rheinische Post.\r\nПрез 2016 година броят на непълнолетните военнослужещи в Германия е бил 1907, а през 2011 – само 689. В момента се наблюдава невиждан интерес на младежите за правене на кариера във въоръжените сили.\r\nОт 2128 непълнолетни, 448 са жени – което е осем пъти повече от броят им през 2011 година, когато в армията са служили само 57 непълнолетни момичета.\r\nГермания допуска 17 годишни лица да служат в Бундесвера с разрешение на родителите им, като за тях са въведени ограничения в използването на оръжие по време на ученията, както и за изпращането им на международни мисии.\r\nПрез 2015 година, Комитетът на ООН по правата на децата препоръча на Германия да спре да набира непълнолетни деца във Въоръжените си сили.\r\n*** Летището в Брюксел и регионалните летища в Шарльороа, Лиеж, Остенд и Антверп са приели рекорден брой пътници през 2017 година – 33,3 милиона, пише белгийското електронно издание The Brussels Times.\r\nБроят на пътниците се е увеличил с 10% в сравнение с 2016 година, белязана от терористичното нападение на летището в Брюксел на 22 март 2015.\r\nМиналогодишния рекорд е за сметка на трафика в двете най-големи летища в страната: Брюксел е приел 24,8 милиона пътници, а помощното летище на столицата – това в Шарльороа – 7,7 милиона.\r\nДругите летища са имали по-малък пътнически трафик в сравнение с 2016 година, когато трябваше да абсорбират част от трафика от брюкселското летище заради терористичните нападение през 2015 година.\r\n*** Министърът на финансите на Обединеното кралство Филип Хамънд ще „прескочи“ главния преговарящ на Брюксел за Брекзит Мишел Барние и ще прикани директно държавите от Общността да постигнат търговско споразумение с Лондон, което да включва финансови услуги, пише вестник The Times.\r\nВ сряда Хамънд пристига във федералната германска столица, където ще аргументира необходимостта от икономическо партньорство, обхващащо „дължината и широчината\" на британската и европейските икономики. Очаква се речта му да бъде наситена с провокативни коментари, които ще бъдат направени само ден, след като френският политик Мишел Барние изключи изрично постигането на сделка, която обхваща и Лондонското Сити.\r\nХамънд ще предупреди европейските правителства, че провалът на опитите за постигане на съгласие за задълбочено регулаторно сътрудничество след Брекзит може да изложи на риск „финансова стабилност в Европа\".", "date": "2018.01.10", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/01/10/2475430/emil-neshev-pss-predvaritelnata-podgotovka-na-chovek-za-planinata-e-ot-izklyuchitelna-vazhnost.html", "text": "Предварителната подготовка на човек за планината е от изключителна важност. Това каза в сутрешния блок „Добро утро, България“ на Радио „Фокус“ Емил Нешев, директор на Планинската спасителна служба (ПСС) към Българския Червен кръст (БЧК). Той коментира, че изучаването на маршрута е едно от нещата, които трябва да направим, преди да тръгнем в планината, за да сме на ясно какво ни очаква там. Емил Нешев уточни, че поради засиления интерес към планината в събота ще бъдат организирани практически занимания за лавинна безопасност в района на хижа „Алеко“.\r\n„Това е как да разпознаваме лавинната опасност – кога тя е по-висока, кога е нормална, за да може да преценим кога да навлизаме в планината безопасно. Съответно, като видим какъв е рискът, да го преценим и да не предприемаме преминаване през такива лавиноопасни райони. В същото време трябва всеки един, който навлиза в зимната планина, да познава начина за другарска помощ, защото при едно лавинно нещастие времето за реакция е от огромно значение. Първите петнадесет до тридесет минути са животоспасяващи. Така че, хората би трябвало да се научат как да могат да си помогнат един на друг“, коментира Емил Нешев.\r\nТой препоръча да не бъдат подценявани условията в планината и допълни, че човек трябва да е подготвен за планината, както психически, така и физически. Като посочи също, че всеки любител на планината може да изтегли на мобилния си телефон и приложението на Планинската спасителна служба, чрез което лесно да бъдат изпратени координатите на местоположението към планинските спасители и съответно помощта да бъде максимално точна и бърза.", "date": "2018.01.10", "title": "Емил Нешев, ПСС: Предварителната подготовка на човек за планината е от изключителна важност"}
{"url": "http://www.focus-news.net/news/2018/01/10/2475431/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-yanuari.html", "text": "„Софийска вода” временно ще прекъсне водоснабдяването в някои части на столицата на 11 януари 2018 г. (четвъртък), съобщиха от пресцентъра на водоснабдителното дружество. \r\nВъв връзка с подмяна на спирателен кран на ул. „Академик Дмитрий Лихачов“, кв. „Обеля“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на ул. 24, ул. 20, ул. „Рила“, ул. 14, ул. 11, ул. „Академик Дмитрий Лихачов“ и ул. 4. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВъв връзка с изпълнение на инвестиционен проект за реконструкция на уличен водопровод на ул. „Люляк“ с. Кокаляне, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Люляк“ от ул. „Падинето“ до ул. „Батийница“;\r\n- ул. „Батийница“ от ул. „Люляк“ до ул. „Йованец“;\r\n- ул. „Латинка“, ул. „Явор“, ул. „Еделвайс“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Явор“ ъгъла с ул. „Люляк“.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. „Голо бърдо“ , жк. „Лозенец“, се налага спиране на водоподаването от 10:00 до 21:00 часа на клиентите на „Софийска вода”, живеещи в района на:\r\n- ул. „Голо бърдо“ от ул. „Капитан Тодор Ночев“ до бул. „Черни връх“;\r\n- ул. „Любата“ №14, бул. „Черни връх“ №34. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Тодор Ночев“ ъгъла с ул. „Голо бърдо“.\r\nСлед възстановяване на водоснабдяването е възможно временно повишаване  мътността на водата.\r\nВъв връзка с разкриване на уличен водопровод  до бл. 2, жк. „Гевгелийски“, се налага спиране на водоподаването от 10:00  до 17:00 часа на клиентите на „Софийска вода”, живеещи по ул. „Попчево“ от ул. „Мировци“ до ул. „Иван Карасулски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Попчево“ ъгъла с ул. „Мачуково“.\r\nВъв връзка с монтаж на пожарен хидрант на ул. „Захари Стоянов“ , гр. Банкя , се налага спиране на водоподаването от 9:30 до 19:30 часа на клиентите на „Софийска вода”, живеещи в района на ул. „Захари Стоянов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Стоянов“ №22.\r\nВъв връзка с изграждане на сградно водопроводно отклонение на ул. „Борис Руменов“, кв. „Кръстова вада“, се налага спиране на водоподаването от 10:00 до 18:30 часа на клиентите на „Софийска вода”, живеещи по ул. „Борис Руменов“ от ул. „Черни връх“ до ул. „Сашо Николов - Сладура“ и ул. „Хага“ №4 и №6.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Руменов“ №3.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.10", "title": "„Софийска вода” временно ще прекъсне водоснабдяването в някои части на столицата на 11 януари"}
{"url": "http://www.focus-news.net/news/2018/01/10/2475432/slavcho-velkov-bsp-balgariya-ima-svoyata-rolya-v-obshtata-politika-za-sigurnost-i-otbrana-na-es.html", "text": "България без съмнение има своята роля в общата политика за сигурност и отбрана на Европейския съюз (ЕС). Това каза в сутрешния блок „Добро утро, България“ на Радио „Фокус“ депутатът от ПГ на \"БСП за България\" и член на Комисията по отбрана в Народното събрание Славчо Велков след проведения Консултативен съвет за национална сигурност при президента Румен Радев. По думите на Славчо Велков причина за това са не толкова оперативните способности на въоръжените ни сили, колкото стратегическото значение на страната по отношение на мястото, което заема в Балканския стратегически район. Славчо Велков допълни, че общоевропейска политика за отбрана е възможна, но трудно България, в ролята си на посредник, може да даде тласък за нейното постигане. \r\n„Времето на европредседателството е много малко, за да може да се постигне таката амбициозна цел, имам предвид ролята на България. Да, целта е постижима, трудно обаче страната ни би могла да даде този тласък. Става въпрос за предизвикателства пред сигурността на Европа и в момент, в който ние започнахме европредседателството, считам, че тази е удачна, особено в контекста на последните събития от криминален и организирано престъпен характер в столицата“, коментира още депутатът от БСП. \r\nСлавчо Велков каза също, че предвид тежките инциденти, случили се в последната седмица в страната ни, не може да се каже, че това има пряка връзка с Българското председателство на Съвета на ЕС и, че някой иска да дестабилизира ситуацията, но във всички случаи това създава чувство на несигурност и скептицизъм към България.", "date": "2018.01.10", "title": "Славчо Велков, БСП: България има своята роля в общата политика за сигурност и отбрана на ЕС"}
{"url": "http://www.focus-news.net/news/2018/01/10/2475433/gazeta-express-mazh-izdirvan-za-ubiystvo-v-sarbiya-napadna-politseyski-nachalnik-v-kosovskata-severna-mitrovitsa.html", "text": "На 7 януари, косовската полиция съобщи за инцидент между две групи, случил се в Косовска Митровица. Сбиването е станало между две групи в местно кафе, като в него са участвали 15 души от сръбска националност. Албанското електронно издание за Косово Gazeta Express научи, че сред нападнатите е бил началникът на операциите на косовската полиция в сръбския северен район на страната Желко Божич.\r\n„Четирима души са получили леки наранявания, които, докато са празнували православната Коледа в кафе, са нападнати от група от 10 заподозрени, косовски сърби, които са били в очевидно нетрезво състояние“, се казва в доклад на местната полиция. От органите на реда не съобщават повече подробности, но Gazeta Express научи, че сред нападнатите е бил началникът на операциите на косовската полиция за района Северна Митровица Желко Божич. Той е бил нападнат, докато е отбелязвал празника с тримата си синове, приятели и членове на семейството му в кафе „Сфенс“ в северната част на Митровица. В около 15:30, сърбин, на име Урош Мисич, издирван в Сърбия по подозрение, че е участвал в убийство, придружен от още 10 души, се е приближил до семейството на Божич и е влязъл във физическа разправа с някои от членовете на компанията.\r\nПревод и редакция:", "date": "2018.01.10", "title": "Gazeta Express: Мъж издирван за убийство в Сърбия нападна полицейски началник в косовската Северна Митровица"}
{"url": "http://www.focus-news.net/news/2018/01/10/2475434/vratsa-nezakonno-pritezhavana-pushka-e-izzeta-ot-politsai-pri-proverka-v-chasten-dom-v-selo-malorad.html", "text": "На 9 януари 2018 г., при проверка в частен дом в село Малорад, полицейски служители са намерели и иззели незаконно притежавана ловна пушка. Това съобщиха от ОДМВР-Враца. Образувано е бързо производство по случая.", "date": "2018.01.10", "title": "Враца: Незаконно притежавана пушка е иззета от полицаи при проверка в частен дом в село Малорад"}
{"url": "http://www.focus-news.net/news/2018/01/10/2475435/sliven-77-godishna-zhena-ot-kotel-e-stanala-zhertva-na-telefonna-izmama-s-5400-leva.html", "text": "77-годишна жена от град Котел е станала жертва на телефонна измама. Това съобщиха от ОДМВР-Сливен. Сигналът е подаден от потърпевшата на 9 януари. Тя е била въведена в заблуждение, че помага на органите на реда за залавяне на престъпна група, занимаваща се с телефонни измами. Въведена в измамната схема жената е предала сумата от 5400 лева. \r\nВ РУ-Котел е образувано досъдебно производство.", "date": "2018.01.10", "title": "Сливен: 77-годишна жена от Котел е станала жертва на телефонна измама с 5400 лева"}
{"url": "http://www.focus-news.net/news/2018/01/10/2475436/shumen-70-godishen-mazh-ot-grada-e-stanal-zhertva-na-telefonna-izmama-s-1000-leva.html", "text": "Шумен. 70-годишен мъж от Шумен бил измамен с 1000 лева след телефонно обаждане и обещание за доживотна месечна парична награда към  пенсията. Това съобщиха от ОДМВР-Шумен. Преди обяд вчера на стационарния му телефон се обадил непознат, който съобщил, че дъщеря му е пострадала. За лечението били необходими 4000 лева. Мъжът разбрал, че това е телефонна измама. Последвало второ обаждане, в което отново непознат се представил за полицай. Мнимият полицай му обяснил, че се провежда акция за залавяне на телефонни измамници.  Поискал  да окаже съдействие на полицията.  За „услугата“ щял да получи доживотна месечна награда към пенсията от кмета в размер на 50 лева. За целта трябвало да остави пред дома си в торба всички налични парични средства, за да могат полицаите да задържат на място измамниците.\r\nС идеята, че помага на полицията 70-годишният шуменец сложил в торба 1000 лева, оставил я пред дома си и чакал обаждане с което да му потвърдят, че измамниците са задържани. След като разбрал, че е излъган и измамен и че никой от полицията не го е търсил за съдействие подал сигнал в полицейското управление в Шумен.  Образувано е досъдебно производство.", "date": "2018.01.10", "title": "Шумен: 70-годишен мъж от града е станал жертва на телефонна измама с 1000 лева"}
{"url": "http://www.focus-news.net/news/2018/01/10/2475437/api-dvizhenieto-po-pat-iii-205-razgrad-isperih-v-uchastaka-razgrad-yasenovets-se-izvarshva-v-edna-lenta-poradi-katastrofa.html", "text": "Движението по път III-205 Разград - Исперих в участъка Разград-Ясеновец се извършва в една лента поради катастрофа. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.10", "title": "АПИ: Движението по път III-205 Разград - Исперих в участъка Разград-Ясеновец се извършва в една лента поради катастрофа"}
{"url": "http://www.focus-news.net/news/2018/01/10/2475438/sofiya-dvizhenieto-ot-km-3-do-km-4-na-avtomagistrala-trakiya-v-posoka-burgas-se-osashtestvyava-v-aktivnata-lenta-poradi-remont.html", "text": "Движението от км 3 до км 4 на автомагистрала \"Тракия\" в посока Бургас се осъществява в активната лента поради ремонтни дейности в изпреварващата лента. Това съобщиха от пресцентъра на Агенция \"Пътна инфраструктура\".", "date": "2018.01.10", "title": "София: Движението от км 3 до км 4 на автомагистрала \"Тракия\" в посока Бургас се осъществява в активната лента поради ремонт"}
{"url": "http://www.focus-news.net/news/2018/01/10/2475439/sarajevo-times-srabskiyat-prezident-ne-se-prisaedini-kam-praznuvaneto-na-denya-na-bosnenskata-republika-srabska-obyaveno-za-nezakonno-ot-konstitutsionniya-sad-na-stranata.html", "text": "Сръбското правителство бе представено от вицепремиера и министър на вътрешните работи Небойша Стефанович на празненствата по случай Деня на Република Сръбска в Баня Лука. Президентът на Сърбия Александър Вучич не се присъедини към мероприятията, защото е имал други ангажименти, както съобщиха от кабинета му, пише босненското електронно издание Sarajevo Times.\r\nСред другите високопоставени сръбски политици, присъствали на тържествата, е министърът на отбраната на Сърбия Александър Вулин, който се е присъствал и на церемония по награждаването на бившия сръбски президент Томислав Николич в президентската резиденция.\r\nНиколич, присъствал на тържествата и през 2017-а година в ролята си на президент на Сърбия, беше в Баня Лука, където бе награден с медал на Република Сръбска.\r\nМинистър-председателят на Сърбия Ана Бърнабич също не е присъствала на мероприятията.\r\nПревод и редакция:", "date": "2018.01.10", "title": "Sarajevo Times: Сръбският президент не се присъедини към празнуването на Деня на босненската Република Сръбска, обявено за незаконно от Конституционния съд на страната"}
{"url": "http://www.focus-news.net/news/2018/01/10/2475440/v-sadebnata-palata-shte-se-provede-brifing-za-razsledvaneto-na-ubiystvata-v-grad-novi-iskar.html", "text": "От 15,30 часа в зала № 2 на ет. 4 в Съдебната палата директорът на Националната следствена служба и заместник на главния прокурор по разследването Борислав Сарафов, административните ръководители на Софийска градска прокуратура – Емилия Русинова, и на Окръжна прокуратура-София – Наталия Николова, както и представители на МВР ще дадат брифинг за разследването на убийствата в град Нови Искър.", "date": "2018.01.10", "title": "В Съдебната палата ще се проведе брифинг за разследването на убийствата в град Нови Искър"}
{"url": "http://www.focus-news.net/news/2018/01/10/2475441/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Oт цял свят 70 диригенти  идват на конкурс“. Конкурс на Европейския  съюз  за оркестрови  диригенти  се  провежда  в  Пазарджик. Събитието е под патронажа на  Генералното  консулство на България в Милано,  а  партньори  са  Пазарджишкият  симфоничен оркестър, Филхармоничен оркестър „Кодай“, Национален оркестър„Артес“ и столичната Зала „България“. Диригентът  Григор Паликаров  уточни,  че  на този  конкурс пазарджишкият    оркестър е предпочетен  в  съревнование  с  доста  други  европейски оркестри.\r\n„Спря приемът на документи за саниране, запълниха лимита“, научаваме от втора страница на вестника. Документи  от кандидати     за участие в програмата за саниране вече не се приемат в община Пазарджик. Приемът  по  проекта  за  енергийна    ефективност    на многофамилни  жилищни сгради  по  програма  „Региона  в  растеж“  е  преустановен  поради  запълнен лимит. Документи вече са по- дадени  от  сдружения  на собствениците     на     35 сгради,  които  запълват лимита  от  средства  и  7 резерви. Комисия ще разгледа и оцени документите  на  кандидатите,  след което ще бъдат сключени договори   с  одобрените сдружения.\r\n„Депото за отпадъци заработва нормално до дни“, ни информира от трета страница вестника. До края на седмицата, най-късно  в  понеделник, община   Пазарджик   ще сключи договор с фирмата,  която  ще  бъде  оператор на регионалното депо за  отпадъци  и  то  ще  започне   да   функционира нормално.  В  общината  очакват всеки  момент  решението на  Комисията  за  защита на  конкуренцията,  което ще  даде  възможност  да се  пристъпи  към  подписване на договора.", "date": "2018.01.10", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/10/2475442/kyustendil-90-000-leva-e-subsidiyata-za-sportnite-klubove-i-organizatsii-zalozhena-v-proekta-za-byudzhet-na-obshtina-dupnitsa.html", "text": "990 000 лева е субсидията за спортните клубове и организации, заложена в проекта за бюджет на Община Дупница. Това каза пред Радио „Фокус” – Кюстендил Христо Апостолов, експерт към Общината. По думите му всеки може да изрази мнение относно заложените в бюджета средства, по съответните пера, на предстоящото обсъждане на проекта за бюджет за 2018 година. За футболен клуб „Марек” са отделят 40 000 лева, а за поддържане на спортната база – 87 000 лева. 70 000 лева са предвидени за организиране и провеждане на културни мероприятия през годината – празници и фестивали, а оркестри и ансамбли са предвидени 42 000 лева.  Проекта за бюджет са предвидени 31 000 лева за общинския фонд „Ин витро”.\r\nВенцеслав ИЛЧЕВ", "date": "2018.01.10", "title": "Кюстендил: 90 000 лева е субсидията за спортните клубове и организации, заложена в проекта за бюджет на Община Дупница"}
{"url": "http://www.focus-news.net/news/2018/01/10/2475443/tass-pakistan-preustanovi-satrudnichestvoto-sas-sasht-v-sferata-na-otbranata-i-razuznavaneto.html", "text": "Министърът на отбраната на Пакистан Хуран Дастгир Хан заяви, че Пакистан е преустановил сътрудничеството със САЩ в областта на отбраната и разузнаването след решението на Вашингтон да замрази финансовата помощ за Исламабад, предава ТАСС.\r\n„Съществува широка сфера на сътрудничеството (със САЩ) по линия на разузнаването и отбраната, която ние преустановихме“, заяви пакистанския министър в сряда пред китайската агенция Синхуа.\r\nСпоред думите на Хан, „е дошло време за вежлив и в същото време откровен, диалог между Пакистан и САЩ“.Агенция „Фокус“ припомня: \r\nМиналата седмица Държавният департамент на САЩ съобщи, че американските власти са взели решение да прекратят предоставянето на помощи за Пакистан в сферата на сигурността, докато властите в Исламабад не предприемат решителни действия против терористичните групировки, включително афганистанското движение „Талибан“ и пакистанската „Мрежа Хаккани“. Представителят на Управлението за военно сътрудничество на Пентагона Патрик Еванс заяви, че САЩ са замразили най-малко 900 млн. долара, предназначени за провеждането на антитерористични операции от Пакистан.\r\nПреди това, президентът на САЩ Доналд Тръмп изрази неудовлетворението си от начина, по който Исламабад противодейства на екстремистите, заявявайки, че САЩ, в течение на последните 15 години, напразно са предоставили на Пакистан повече от 33 милиарда долара финансова помощ.\r\nПревод и редакция:", "date": "2018.01.10", "title": "ТАСС: Пакистан преустанови сътрудничеството със САЩ в сферата на отбраната и разузнаването"}
{"url": "http://www.focus-news.net/news/2018/01/10/2475444/pregled-na-osnovnite-temi-vav-varnenskiya-pechat.html", "text": "„Бум на сватбите във Варна“, е заглавие от първа страница в днешния брой на варненския вестник „Черно море“. Kои са най-екзотичните двойки и какви са тенденциите при бракосъчетания за 2018 г – за това в сутрешния блок на тв „Черно море“ говори Албена Ралчева, организатор венчавки към общинското дружество „Обреди“. „Определено се наблюдава бум на бракосъчетанията във Варна. Двойки, които са предпочели дългогодишно семейно съжителство, сключват и брак. За изминалата 2017-а година бракосъчетанията бележат ръст и те са 1400, което е с 200 повече от 2016-а. По записванията можем да съдим, че и настоящата година ще е благодатна“, каза Албена Ралчева. \r\n„Коста Базитов: Ще обявим обществена поръчка за закупуване на къщички за Новогодишни базари“, пише изданието. Община Варна ще обяви обществена поръчка за закупуване на къщички за Новогодишни базари. Това съобщи днес зам.-кметът Коста Базитов на пресконференция в Дневния център за деца и младежи с умствена изостаналост „Св. Йоан Златоуст“. Повод за неговото изказване беше предложение, което да осигури на доброволците от „Делфините“ продажбата на благотворителни картички за кампанията „Варненската Коледа“ в такъв търговски обект. \r\n„Варненската Коледа“ отива в Смолян, допълва вестникът. Доброволците от младежката организация „Делфините“ заедно с екипа на фондация “Деца на Балканите” събраха само за 8 дни над 30 000 лв. от продажбата на ръчно изработени коледни картички. Това стана в рамките на подкрепената от общината кампания „Варненската Коледа“. Средствата ще отидат за закупуване на микробус за Дневния център за деца и младежи с умствена изостаналост „Св. Йоан Златоуст“ и лифтер и материали за трудотерапия за Дневния център за хора с увреждания „Слънчевата къща“. \r\n„След два месеца и половина започват ремонти в още 2 училища и 3 детски градини във Варна“, е друга тема в броя.  След два месеца и половина ще започнат ремонтите в още 5 образователни структури. Това са II ОУ „Н.Й.Вапцаров“, ОУ „Стефан Караджа“, ДГ „Ян Бибиян“, ДГ „Светулка“ и ДГ „Първи юни“, съобщи в сутрешния блок на тв „Черно море“ с водещ Магдалена Петрова шефът на общинската дирекция „Образование и младежки дейности“ Лилия Христова. В момента в тях върви проектиране, и когато то завърши, ще започнат строителни дейности. Имаме вече визия как ще се осъществява местенето на малчуганите. \r\n„137 години навърши ВВМУ „Н. Й. Вапцаров“, четем още в броя. 137 години от създаването на Висшето военноморско училище (ВВМУ) „Н. Й. Вапцаров“ бяха отбелязани тържествено във Варна. Пред централния вход на училището бе  посрещнато бойното знаме. Бяха прочетени заповеди за награждаване на военнослужещи и цивилни служители и положени цветя пред барелефите в Алеята на преподавателя. \r\n„Морски IT офицери учат как да се справят с кибератаки“, допълва темата изданието. Съвременните отвличания на кораби ще стават не с качване по стълба, кукичка и реално щурмуване, а с проникване в сървъра на плавателното средство – каза ректорът на Висшето военноморско училище проф. Боян Медникаров по време на откриването на нов кабинет по киберсигурност. По този начин атакуващите могат да заведат отвлечения кораб там, където желаят. По негови думи обучението по киберсигурност е един от новите приоритети пред Висшето военноморско училище. Предимството на варненската програма е, че акцентира върху проблема с кибератаките в морското корабоплаване. Според него най-голяма опасност от хакване на системите съществува при така наречените автономни кораби. \r\nНа стр. 5 в броя днес изданието разказва защо боцманът е майката на кораба и защо с модерната техника на съвременните кораби той започва да става излишен.", "date": "2018.01.10", "title": "Преглед на основните теми във варненския печат"}
{"url": "http://www.focus-news.net/news/2018/01/10/2475445/inzh-zvezdelin-vukev-v-i-k-peshtera-otchita-se-nedostig-na-piteyna-voda-prez-pochivnite-dni-zaradi-niskite-niva-na-kaptazhnite-vodi-v-obshtinata.html", "text": "В нормално състояние е водопроводната мрежа на територията на община Пещера, като основен проблем остават предимно водоизточниците и намалялото количество питейна вода, каза за Радио „Фокус“ – Пазарджик инж. Звезделин Вукев, управител на В и К – Пещера.  По думите му, града е разделен на три зони и при недостиг на питейна вода се прехвърля вода от зона в зона. „Най-често недостиг на питейна вода има през почивните дни, когато потреблението е най-голямо. Тъй като водите, на които разчитаме, са предимно каптажни и зависят от валежите, сега има недостиг, тъй като скоро не е имало обилни валежи от дъжд и сняг“, уточни инж. Вукев. \r\nТой каза също, че засега по-уязвим остава кв. „Луковица“, където най-често има набези върху водопорводните шахти. Там се поставени около 40 нови такива. „Остават още 300 метра от една от улиците в квартала, където има регламентирано присъединяване към водопреносната мрежа, но съвсем скоро тези участъци ще бъдат изолирани“, допълни инж. Вукев.\r\nАлбена ЖИЛЕКОВА", "date": "2018.01.10", "title": "Инж. Звезделин Вукев, „В и К-Пещера“: Отчита се недостиг на питейна вода през почивните дни заради ниските нива на каптажните води в общината"}
{"url": "http://www.focus-news.net/news/2018/01/10/2475446/v-tsentralata-na-bsp-shte-se-provede-preskonferentsiya.html", "text": "В централата на БСП на ул. „Позитано” № 20 ще се проведе пресконференция от 14:00 часа. Това съобщиха от пресцентъра на партията.", "date": "2018.01.10", "title": "В централата на БСП ще се проведе пресконференция"}
{"url": "http://www.focus-news.net/news/2018/01/10/2475447/premierat-boyko-borisov-vazmuten-sam-ot-svalyaneto-na-protestniya-bilbord-na-politsaite-ne-ni-prechat.html", "text": "Възмутен съм от свалянето на протестния билборд на полицаите, не ни пречат. Това заяви премиерът Бойко Борисов по време на правителственото заседание, предаде репортер на Агенция „Фокус“. Ден преди откриването на европредседателството на България правителството провежда заседанието си в реновираната зала 3 в НДК, която ще бъде основна за официалните срещи на представителите на Европейския съюз през следващите 6 месеца. \r\nВъв връзка със свален билборд на протестиращи полицаи в столицата, Борисов каза: „Истински възмутен съм от това, което е направила една частна фирма и са свалили билборда на протеста на полицаите“. Премиерът уточни, че утре ще се види с тях. „Това, което съм  разпоредил на Лиляна Павлова, е колкото искат билбордове от рекламата, която имаме за председателството, да им се предостави, защото не ни пречат“, заяви той. \r\n„Ние в момента ще започнем да разглеждаме бюджета на ЕС за следващия период и, когато защитаваме особено кохезионната политика, искат да знаят колко са заплатите и пенсиите в България. Така, че не само, че не сме в колизия с техния протест, 55 млн. изплатихме повече на МВР, 100 млн. повече за армията, двойно увеличение на учителските заплати, 15 млн. допълнително за БАН, 10 млн. и сграда за СУ“, допълни Борисов. Премиерът поясни, че това са обществени пари. „Мисля, че с колегите се опитваме да ги слагаме на най-правилните места. Безспорно искаме да увеличим на всички доходите, но увеличихме и пенсиите. Вчера имахме КСНС и исканията на военните са за няколко милиарда-от 3 млрд лв. на горе,най-вероятно ще излязат 4-5 млрд. накрая“, заяви Бойко Борисов. „Председателството е на България, нито е мое, нито е на правителството. Всички билбордове да се дадат, който каквото лошо има да каже, там може да го сложи и да си каже. Няма да рекламираме България, а всеки, каквото иска да сложи. Предоставете им ги, за да знаем, че максимум добре ще се покажем. В края на краищата ще покажем това, което сме“, обясни премиерът. \r\nСпоред Борисов бързо се е забравило колко милиарди е изплатило правителството за Белене, за американските централи, за КТБ. „Огромни пари. А тази година, никога толкова пари в бюджетите на министерствата, научните институции, университетите, защото сега ще дойде и УНСС с поне 1,8 млн. лв. искане за новата сграда. Ще им ги предоставим“, каза още той. \r\n„Днеска прокуратурата заедно с МВР в 15.30 часа ще даде максимално съм ги помолил, детайлите за шесторното убийство, по цялата технология. От МВР се справиха прекрасно и такива приказки, които се говорят, не им отива на експертите в кавички, защото почти всички са служили при мен и около мен, и им знам качествата“, допълни премиерът.\r\nМариела РУСЕВА", "date": "2018.01.10", "title": "Премиерът Бойко Борисов: Възмутен съм от свалянето на протестния билборд на полицаите, не ни пречат"}
{"url": "http://www.focus-news.net/news/2018/01/10/2475448/veliko-tarnovo-trima-dushi-sa-zaginali-pri-pozhar-v-kashta-v-selo-kamen.html", "text": "Велико Търново. Изгоряла е къща в село Камен, съобщиха от Областна дирекция на МВР – Велико Търново. По първоначални данни има трима загинали. Сигнал за тежкия инцидент е получен тази сутрин в 05.45 часа. На адреса незабавно са изпратени два пожарни автомобила с 5-ма огнеборци от Районна служба „Пожарна безопасност и защита на населението“ в Стражица. Огънят е унищожил изцяло двуетажната къща. В нея били 76-годишния стопанин и 74-годишната му съпруга. Предполага се, че 54-годишната им дъщеря също е била в жилището. Тепърва на местопроизшествието ще се извършва оглед. Ще се уточнява броя на обитателите и ще се изясняват причините за пожара. По първоначална информация данни за умишлен палеж няма.", "date": "2018.01.10", "title": "Велико Търново: Трима души са загинали при пожар в къща в село Камен"}
{"url": "http://www.focus-news.net/news/2018/01/10/2475449/plyus-infomakedoniya-sasht-ne-izdavat-viza-na-nachalnika-na-generalniya-shtab-na-srabskata-armiya.html", "text": "САЩ не са издали виза на началника на Генералния щаб на сръбската армия генерал Любиша Дикович, съобщи сръбския вестник „Данас“, предава македонската електронна медия „Плюс Инфо“.\r\nСпоред източници на сръбското издание, американците са поканили Дикович да изнесе реч в САЩ, но след това не са му издали виза, защото е присъствал на руско-белоруски военни учения в Русия през септември миналата година.\r\n„Данас“ припомня, че военните маневри са се провели от 14 до 20 септември на полигона Лужский в Западна Русия, на около 100 км източно от границата с Естония и това е предизвикало страховете на някои страни-членки на НАТО, че Русия може трайно да разположи войска в Беларус и да извърши нападение над Балтийските държави.\r\nПревод и редакция:", "date": "2018.01.10", "title": "“Плюс Инфо“(Македония): САЩ не издават виза на началника на Генералния щаб на сръбската армия"}
{"url": "http://www.focus-news.net/news/2018/01/10/2475450/kyustendil-zavarshiha-obshtinskite-uchenicheski-igri-po-shahmat-v-grada.html", "text": "Завършиха общинските ученически игри по шахмат в Кюстендил. Това съобщи за Радио „Фокус” – Кюстендил Стоян Стоянов, експерт „Младежки дейности” към Община Кюстендил. По думите му състезанията са проведени в сградата на Обединен детски комплекс – Кюстендил. В рамките на общинското училищно първенство по шахмат са се представили ученици в две възрастови групи – пети – седми класи, осми – десети клас. Турнирът е проведен по системата всеки срещу всеки. И в двете възрастови групи победители са отборите на Природоматематическата гимназия в града. Победителите ще представят община Кюстендил на областните ученически игри.\r\nВенцеслав ИЛЧЕВ", "date": "2018.01.10", "title": "Кюстендил: Завършиха общинските ученически игри по шахмат в града"}
{"url": "http://www.focus-news.net/news/2018/01/10/2475451/lachezar-milushev-merkite-za-sigurnost-zaradi-predsedatelstvoto-na-saveta-na-es-shte-pozvolyavat-gavko-izpolzvane-na-ndk.html", "text": "Предприетите мерки за сигурност за председателството на Съвета на ЕС ще позволяват гъвко използване на НДК. Това каза на брифинг Лъчезар Милушев, директор по сигурността на НДК във връзка със сигурността и организацията около европредседателството на територията на Двореца, предаде репортер на Агенция „Фокус“. „Направени са такива мерки за сигурност, които да позволяват гъвко използване на НДК. На фона на събитията във връзка с Председателство на ЕС, НДК ще продължи да функционира като културен институт и конгресен център“, обясни Милушев и допълни, че всички заведения на територията на НДК ще работят. „Прилагат се мерки за сигурност. Няма изграден външен периметър, което не затруднява придвижването в района на НДК. От 2 месеца постепенно в НДК се въвеждат мерки, свързани с пропускане в главната сграда на Двореца – преминаване през скенери и технически устройства за проверка за сигурност“, поясни Милушев и допълни, че това изисква повече време, като обърна внимание на гражданите да го предвидят при посещение на събития – изложби, концерти и т.н. „Журналисти ще се пускат само през вход Б2, по време на цялото председателство“, каза още той.", "date": "2018.01.10", "title": "Лъчезар Милушев: Мерките за сигурност заради председателството на Съвета на ЕС ще позволяват гъвко използване на НДК"}
{"url": "http://www.focus-news.net/news/2018/01/10/2475452/petar-tsokov-sindikat-na-odmvr-pazardzhik-sluzhiteli-na-politsiyata-ot-oblastta-shte-se-vklyuchat-v-simvolichniya-protest-na-sindikalna-federatsiya-na-sluzhitelite-v-mvr-v-sofiya-na-11-yanuari.html", "text": "Синдикалната организация на служителите на МВР в област Пазарджик подкрепя протестните действия на Синдикална федерация на служителите в МВР, които ще се проведат на 11 януари в София по време на официалното откриване на Европредседателството, съобщи за Радио „Фокус“ – Пазарджик Петър Цоков, председател на Синдиката на ОДМВР-Пазарджик. По думите му се планира две групи от членове да  протестират и отправят послания към делегациите, пристигащи за официалното откриване на Българското председателство на Съвета на ЕС. Те ще заявят своето искане за увеличение на 15% на основните възнаграждения на работещите в МВР и обвързване на заплатите със социалноизмерим показател и нов Закон за МВР. \r\nОчаква се около 20 служители от структурните звена на ОДМВР в Пазарджик да бъдат командировани в София за обезпечаване на сигурността и охраната“, уточни Цоков. Той каза също, че в часовия диапазон 16.30 – 17.00 часа протестиращите служители в МВР ще „посрещат“ делегациите с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост.  Протестните действия ще продължат в 18.15 часа в района на Народния театър „Иван Вазов“. \r\nСледващата дата, на която ще протестират членовете на Синдикална федерация на служителите в МВР е 25 януари, когато ще се поведе и срещата на министрите на вътрешните работи от ЕС в България. Протестът ще започне в 11.00 часа в района на НДК.\r\nАлбена ЖИЛЕКОВА", "date": "2018.01.10", "title": "Петър Цоков, Синдикат на ОДМВР-Пазарджик: Служители на полицията от областта ще се включат в символичния протест на Синдикална федерация на служителите в МВР в София на 11 януари"}
{"url": "http://www.focus-news.net/news/2018/01/10/2475453/kyustendil-izvanredno-zasedanie-na-asotsiatsiyata-po-vik-shte-se-provede-v-grada.html", "text": "Извънредно заседание на асоциацията по ВиК ще се проведе в Кюстендил. Това съобщи за Радио „Фокус” – Кюстендил Гергана Светославова, експерт „Връзки с обществеността” към Областна администрация – Кюстендил. Заседанието е насрочено за 14.00 часа в залата на областна администрация. Зам.-кметът на Община Кюстендил Росица Плачкова ще представлява общината по време на извънредното заседание на ВиК асоциацията в града. Единствената определена точка в дневния ред е приемане на подробната инвестиционна програма за 2017 година на водния оператор. Тя е в размер на около 265 000 лева. В нея са включени инвестиции в реконструкция на вътрешна водопроводна мрежа, сградни водопроводни отклонения, довеждащи водопроводи, машини и съоръжения, както и изготвяне на проекти.\r\nВенцеслав ИЛЧЕВ", "date": "2018.01.10", "title": "Кюстендил: Извънредно заседание на асоциацията по ВиК ще се проведе в града"}
{"url": "http://www.focus-news.net/news/2018/01/10/2475454/yambol-publichno-obsazhdane-na-proekta-za-byudzhet-na-obshtinata-za-2018-g-shte-se-provede-na-19-yanuari.html", "text": "На 19 януари (петък), от 17.30 часа в зала 107 на Община Ямбол ще се състои публично обсъждане на проекта за бюджет на Общината за 2018 година. Това съобщиха от пресцентъра на Община Ямбол.\r\nКметът Георги Славов отправя покана за участие в обсъждането до жителите на град Ямбол, юридически лица, представители на средствата за масово осведомяване, ръководители на бюджетни звена, на граждански сдружения, общински съветници и други заинтересовани лица. \r\nПълният текст на поканата е публикуван на сайта на община Ямбол - www.yambol.bg, в рубриката „Актуално“.", "date": "2018.01.10", "title": "Ямбол: Публично обсъждане на проекта за бюджет на Общината за 2018 г. ще се проведе на 19 януари"}
{"url": "http://www.focus-news.net/news/2018/01/10/2475455/ognyan-zlatev-predstavitelstvo-na-ek-v-balgariya-tryabva-da-badem-smeli-i-da-vzemem-vazhni-resheniya-za-badeshtiya-byudzhet-na-es.html", "text": "Едната от важните теми на Българското председателство на Съвета на Европейския съюз (ЕС) ще е бюджетната рамка за следващия програмен период, която ще очертае сценария, по който Съюзът ще върви, коментира в сутрешния блок на БНТ ръководителят на Представителството на Европейската комисия (ЕК) в България Огнян Златев. Това съобщиха от пресцентъра на Представителство на ЕК в България. Според Огнян Златев важното е България и комисарят Гюнтер Йотингер, отговарящ за бюджета, да проведат откровен разговор със страните членки на ЕС, така че да се намери най-добрия баланс, допълни ръководителят. Златев уточни, че темата за кохезионната политика седи на високо в дневния ред на ЕК. Излизането на Великобритания от ЕС не означава непременно, че средствата по нея ще бъдат намалени за страни като България. Въпросът е как кохезионната политика ще бъде преформулирана и как всички страни членки ще се научат да използват средствата в европейския бюджет по-ефективно.", "date": "2018.01.10", "title": "Огнян Златев, Представителство на ЕК в България: Трябва да бъдем смели и да вземем важни решения за бъдещия бюджет на ЕС"}
{"url": "http://www.focus-news.net/news/2018/01/10/2475456/rumen-petkov-abv-s-nedorazumenieto-antikoruptsionen-zakon-sluzhbite-za-polzvane-na-srs-shte-stanat-tri-koeto-krie-zaplaha-za-bezkontrolno-podslushvane-i-reket.html", "text": "С недоразумението Антикорупционен закон службите за ползване на СРС ще станат три, което крие заплаха за безконтролно подслушване и рекет. Това каза Румен Петков, член на Изпълнителното бюро на АБВ по време на дискусията за Антикорупционния закон, предаде репортер на Агенция „Фокус“.  „Убягва от общественото внимание изграждането на трета служба за ползване на СРС. Сега имаме две – ДАТО и службата в Агенцията за национална сигурност. Изграждането и ползването на СРС от бъдещата агенция е нещо, което няма как да не смущава“, коментира Петков. Той обърна внимание, че във Франция, Великобритания и Германия имат по две служби, като едната е с пряк адресат терора. „При нас тези служби ще станат три, ако се получи това недоразумение като окончателен законов текст“, каза Петков за Антикорупционния закон. Той обясни, че създаването на нова служба за ползване на СРС ще създаде две заплахи – безконтролно ползване на тези средства и възможност за рекет на политици и журналисти. „По никакъв начин не се коментира контролът върху специалните средства от бюрото. Някой ще каже, че има препратки към други текстове. Не е така. Когато създаваш такава служба, ти трябва много ясно да запишеш средствата и инструментите, с които тя се контролира“, коментира Петков. Той обърна внимание, че проектозаконът предвижда минаване през тест за лоялност на определен период от време, но за самия състав на органа за борба с корупцията това не е предвидено. Румен Петков посочи, че с Антикорупционния закон се загърбват инспекторатите, изградени във всяко едно министерство и се показва тяхната неефективност. \r\nДеница КИТАНОВА", "date": "2018.01.10", "title": "Румен Петков, АБВ: С недоразумението Антикорупционен закон службите за ползване на СРС ще станат три, което крие заплаха за безконтролно подслушване и рекет"}
{"url": "http://www.focus-news.net/news/2018/01/10/2475457/evrodeputatat-ot-gerbenp-andrey-novakov-vnasya-doklad-v-ep-za-efekta-ot-evropeyskoto-finansirane-za-magistrali-i-zhp-linii-v-balgariya-i-es.html", "text": "Българският евродепутат от ГЕРБ/ЕНП Андрей Новаков ще бъде автор и вносител на доклад на Европейския парламент (ЕП) относно ефекта от инвестициите за транспортна инфраструктура в България и Европейския съюз (ЕС). Това съобщиха от пресцентъра на ПП ГЕРБ.\r\nДокладът, който ще бъде внесен и гласуван по време на българското председателство и ще бъде включен в разискванията за следващия програмен период, ще обхваща всички европейски проекти за изграждане на пътища и жп линии. Документът трябва да бъде внесен в Комисията по регионално развитие на ЕП през февруари, а през май да бъде гласуван в пленарна зала.\r\nОснованата роля на доклада, който Андрей Новаков ще изготви, е да анализира и оцени доколко инвестициите от европейските фондове за транспорт са ефективни и са допринесли за подобряването живота на хората в развиващите се региони.\r\nОсвен оценка на вече завършени проекти и дейности, докладът ще отправи и препоръки за бъдещето на европейското финансиране в транспортния сектор.", "date": "2018.01.10", "title": "Евродепутатът от ГЕРБ/ЕНП Андрей Новаков внася доклад в ЕП за ефекта от европейското финансиране за магистрали и жп линии в България и ЕС"}
{"url": "http://www.focus-news.net/news/2018/01/10/2475458/api-vazstanoveno-e-dvizhenieto-po-pat-iii-205-razgrad-isperih-v-uchastaka-mezhdu-gr-razgrad-i-s-yasenovets.html", "text": "Възстановено е движението по път III-205 Разград - Исперих в участъка между гр. Разград и с. Ясеновец. Това съобщиха от пресцентъра на Агенция \"Пътна инфраструктура\".", "date": "2018.01.10", "title": "АПИ: Възстановено е движението по път III-205 Разград - Исперих в участъка между гр. Разград и с. Ясеновец"}
{"url": "http://www.focus-news.net/news/2018/01/10/2475459/georgi-atanasov-vissh-advokatski-savet-antikoruptsionniyat-zakon-e-unikalno-samoovlastyavane-na-darzhavata.html", "text": "Антикорупционният закон е уникално съчетание на самоовластяване на държавата. Това каза Георги Атанасов, представител на Висшия адвокатски съвет по време на организирана дискусия за Антикорупционния закон, предаде репортер на Агенция „Фокус“.  „Законът не е нито материално-правен, нито процесуален, той е инструментален закон. Той създава инструмент и средства за безконтролно упражняване на репресия върху български граждани, включително търговци“, коментира Атанасов. По думите му законът противоречи върху европейската конвенция за правата на човека и на хартата за основните права, както и на европейски директиви. „Антикорупционият закон лишава законопослушните български граждани от права“, заяви Атанасов. Според него президентът Румен Радев се примирява с противоконституционността на понятието незаконно придобито имущество. \r\nДеница КИТАНОВА", "date": "2018.01.10", "title": "Георги Атанасов, Висш адвокатски съвет: Антикорупционният закон е уникално самоовластяване на държавата"}
{"url": "http://www.focus-news.net/news/2018/01/10/2475460/sofiya-do-1700-chasa-dvizhenieto-po-avtomagistrala-trakiya-ot-km-18-do-km-19-v-posoka-burgas-se-osashtestvyava-v-aktivnata-lenta-poradi-remont.html", "text": "До 17.00 часа движението по автомагистрала \"Тракия\" от км 18 до км 19 в посока Бургас се осъществява в активната лента, поради ремонтни дейности в изпреварващата лента. Това съобщиха от пресцентъра на Агенция \"Пътна инфраструктура\".", "date": "2018.01.10", "title": "София: До 17.00 часа движението по автомагистрала \"Тракия\" от км 18 до км 19 в посока Бургас се осъществява в активната лента, поради ремонт"}
{"url": "http://www.focus-news.net/news/2018/01/10/2475461/kathimerini-gratskata-diaspora-i-makedonskiya-vapros.html", "text": "Притесненията на Гърция по въпроса за продължаващите разговори за разрешаване на спора за името на Бившата югославска република Македония (БЮРМ)засега са съсредоточени над единството на правителство в Атина. Ясно е, че съпротивата на десния младши партньор в коалицията ще бъде преодоляна. Лидерът на „Независимите гърци“(АНЕЛ) Панос Каменос в миналото служи и в консервативното правителството на Костас Караманлис, което  се съгласи на „комбинирано име, съдържащо географски наименования“. Министър председателят Алексис Ципрас основава позицията на правителството на същия принцип. Каменос ще потърси подкрепа по време на срещата на политическите лидери под покровителството на гръцкия президент, но едва ли ще отиде по далеч, пише гръцкото издание Kathimerini, в коментарен материал по въпроса за спора за името на Македония.\r\nОсновните опозиционни партии – консервативната „Нова Демокрация“ и лявоцентристката „Движение за промяна“ – също ще бъдат подложени на напрежение, когато се наложи да заемат позиция по въпроса. Партньорите и съюзниците очакват двете партии да действат прагматично.\r\nКирякос Митсотакис ще трябва да намери баланса между „патриотичното“ крило в Нова Демокрация и собствения си умерен подход. Вече може да се чуе звука на недоволството, който идва от дясно. Фофи Генимата ще трябва да се справи с подобна ситуация в Движение за промяна, където депутатите от старата „патриотична“ ПАСОК сега съжителстват с умерени народни представители, включително Ставрос Теодоракис, лидер на центристката партия „То Потами“, кметът на Атина Гиоргос Каминис и Гиоргос Папандреу, бивш министър-председател и настоящ лидер на отделилата се от ПАСОК партия „Движение на демократите социалисти“. Това са хората, от които се очаква да подкрепят комбинирано име.\r\nОще един ключов параметър, който все още не се е проявил, е позицията на гръцката диаспора. Правителствата в Атина традиционно се уповават на подкрепата на диаспората, особено по национални въпроси. Гърците в чужбина направиха много, за да допринесат за реализирането на интересите на родината си, особено тези в САЩ. Отклоняване от първоначалната гръцка позиция от 1992 година, в която се отхвърля всяко име, включващо думата „Македония“ ще бъде неприемливо за голяма част (и определено най-шумната) от диаспората. В тази връзка, правителството трябва да отвори канали за комуникация и споделяне на информация, за да бъде сигурно, че в ключовия момент, Елинизма няма да се окаже разделен по въпроса.\r\nПравилна подготовка и съдействие ще улесни интервенциите във Вашингтон и на други места, което може да се окаже решаващо в ключовия момент. В този дух, ще е от полза за правителството и външния министър, ако включат диаспората в техните планове и предприемат необходимите инициативи. В края на деня, координиран подход от Атина и гърците, живеещи в чужбина, ще се окаже много по-ефективен.\r\nПревод и редакция:", "date": "2018.01.10", "title": "Kathimerini: Гръцката диаспора и македонския въпрос"}
{"url": "http://www.focus-news.net/news/2018/01/10/2475462/st-komisar-anton-zlatanov-sdvr-merkite-za-sigurnost-po-vreme-na-predsedatelstvoto-shte-sa-gavkavi.html", "text": "Мерките за сигурност по време на председателството ще са гъвкави. Това каза на брифинг пред журналисти  Антон Златанов, зам.-директор на СДВР, предаде репортер на Агенция „Фокус“. „Утре е официалното откриване на председателството на Съвета на ЕС. Това, което се случва като мерки за сигурност от нашата страна ще е под мотото на гъвкавостта. Изискването към службите за сигурност в днешно време – едновременно с мерките за сигурност, които трябва да са адекватни и на добро ниво, трябва да са осигурени и нуждите и правата на гостите и гражданите. Във взаимодействие сме с много институции. Изготвени и проиграни са много варианти както за предвижване на делегациите, така и по линия на сигурността по линия на съпътстващи мероприятия – спортни, културни, протестни. Концентрацията ни в момента е за 11 и 12 януари, но като цяло напълно сме готови за тези 6 месеца. Самото председателство е възможност за държавата, но и предизвикателство за службите за сигурност“, поясни той. Ст. комисар Златанов поясни, че се очакват затруднения в движението. „Предвидените мерки са гъвкави, така че минимално да затруднят трафика и предвижването на гражданите“, поясни ст. комисар Златанов.\r\nВъв връзка със сигурността Антон Златанов заяви, че това, което гражданите ще виждат, са видимите мерки – например засилено полицейско присъствие. „Успоредно се провеждат и скрити мерки, за да гарантират сигурността и спокойствието в града. От утре сутринта ще се затвори така наречената градска градина на НДК и улиците около Двореца, където ще се паркира ще се извършат проверки. За района на НДК мерките действат от 1 декември до сега, като ще продължат да действат до края на юни месец. Мерките гъвкаво ще се повишат в зависимост от нивото на събитията в София“, каза още той. „Събитията за тези 6 месеца са над 460, около 30 са на високо ниво. Ние ще даваме указания и информация какво и как се очаква да се случва. Призоваваме утре във вечерните часове гражданите да избягват движението в центъра“, обясни ст. комисар Антон Златанов. \r\n„Призовавам всеки, ако забележи съмнителни лица, багажи и т.н. да информира МВР, за да се предприемат навременни мерки. Трябва да гледаме националния интерес и адекватно и бързо да разрешаваме проблемите, които биха могли да възникнат“, добави той.\r\nМариела РУСЕВА", "date": "2018.01.10", "title": "Ст. комисар Антон Златанов, СДВР: Мерките за сигурност по време на председателството ще са гъвкави"}
{"url": "http://www.focus-news.net/news/2018/01/10/2475464/targovishte-navlizane-na-lineykata-v-lentata-za-nasreshtno-dvizhenie-e-prichina-za-katastrofata-sas-zaginal-na-patya-sofiya-varna-v-rayona-na-s-kamburovo.html", "text": "Около 03,45 часа тази нощ в оперативната дежурна част на Районно управление на МВР-Омуртаг е получен сигнал на тел. 112 за възникнало пътно-транспортно произшествие на първокласен път I-4/София-Варна/, км 195+100 – в община Омуртаг, при което правоспособният водач Р. О., на 62 год., от Търговище, управлявайки в посока София-Варна специален автомобил „Ситроен джъмпер“/линейка/ с търговищка регистрация – фирмена собственост, като на прав участък от пътното платно, при движение с несъобразена с пътните условия скорост – мокра пътна настилка, е изгубил контрол над автомобила. Това съобщиха от пресцентъра на ОДМВР-Търговоще. Линейката е навлязла в лентата за насрещно движение и се е блъснала челно с правомерно движещ се там автобус „Бова Футура“ със софийска регистрация – фирмена собственост, управляван от правоспособния водач Д. Д., на 52 год., от с. Оброчище, община Балчик. В резултат на пътния инцидент на място е загинал водачът на специализирания автомобил. На двете МПС са нанесени значителни материални щети. На водача на автобуса е взета проба по надлежния ред – с техническо средство алкотест „Дрегер“, за евентуално наличие на алкохол в издишания от него въздух, която е отрицателна. Взета му е кръвна проба за химическо изследване. По случая е образувано досъдебно производство по описа на РУ-Омуртаг.", "date": "2018.01.10", "title": "Търговище: Навлизане на линейката в лентата за насрещно движение е причина за катастрофата със загинал на пътя София-Варна в района на с. Камбурово"}
{"url": "http://www.focus-news.net/news/2018/01/10/2475465/nova-makedoniyamakedoniya-sarbite-tryabva-da-blagodaryat-na-boga-za-aleksandar-vuchich-zayavi-patriarh-iriney.html", "text": "Патриархът на Сръбската православна църква Ириней заяви във вторник вечерта в Баня Лука, че сърбите трябва да са благодарни на Господ, че им е подарил човек като президента на Сърбия Александър Вучич, който „се бори като лъв“ за интересите на сръбския народ, пише скопското електронно издание „Нова Македония“.\r\n„Да благодарим на Бога, че ни подари човек, който се бори като лъв за сръбския народ и особено за измъченото и многострадално Косово и Метохия“, заяви патриарх Ириней по време на мероприятие по отбелязването на Деня на Република Сръбска в столицата на босненския регион Баня Лука.\r\nПатриархът добави, че се надява и се моли на Господ да даде на Вучич „сила и мощ, за да издържи на ветровете на нашето време“.\r\nОт изданието припомнят, че преди два дни Митрополитът на черногорско-приморската епархия на Сръбската православна църква Амфилох заяви пред черногорски медии, че „се плаши, че политиката на Александър Вучич води към предателство на Сърбия и на Косово“ и че „Апелът за отбрана на Косово и Метохия“, който е подписан от самия него, е написан „...заради недоверието и комбинациите, които се правят“.\r\nПрезидентът Александър Вучич заяви, че до неделя, когато се отбелязва Нова година по стар стил, няма да коментира изявлението на Амфилох.\r\nСръбският патриарх Ириней благодари на Бога и за това, че президент на Република Сръбска е Милорад Додик.\r\nПревод и редакция:", "date": "2018.01.10", "title": "„Нова Македония“(Македония): Сърбите трябва да благодарят на Бога за Александър Вучич, заяви патриарх Ириней"}
{"url": "http://www.focus-news.net/news/2018/01/10/2475466/pazardzhik-magla-namalyava-vidimostta-po-patya-belovo-pazardzhik-do-100-metra.html", "text": "Мъгла намалява видимостта по пътя Белово-Пазарджик до 100 метра, предаде репортер на Радио „Фокус“ – Пазарджик. Трафикът в посока към областния център е натоварен, но изпреварвания са почти невъзможни, заради намалената видимост. По пътя се движат много леки и товарни автомобили. Нерегламентирано край първокласния път има и велосипедисти, които често навлизат в лентата за движение на автомобилите и създават опасност от пътни инциденти. Настилките са мокри, вали слаб дъжд.\r\nВаня НИКОЛОВА", "date": "2018.01.10", "title": "Пазарджик: Мъгла намалява видимостта по пътя Белово-Пазарджик до 100 метра"}
{"url": "http://www.focus-news.net/news/2018/01/10/2475467/konstantin-prodanov-abv-antikoruptsionniyat-zakon-sazdava-mrakobesna-sreda-i-tryabva-da-bade-atakuvan-v-konstitutsionniya-sad-i-pred-venetsianskata-komisiya.html", "text": "Антикорупционният закон създава мракобесна среда и трябва да бъде атакуван в Конституционния съд и пред Венецианската комисия. Това каза председателят на АБВ Константин Проданов по време на дискусията за Антикорупционния закон, предаде репортер на Агенция „Фокус“. Той изрази радостта си, че президентът Румен Радев е наложил вето на Антикорупционния закон. „Мотивите можеха да бъдат изложени по-детайлно, по-аргументирано. Апелираме да бъде сезиран и Конституционния съд, да бъде сезирана и Венецианската комисия. Лично ще се консултирам с експерти да видим какви варианти има законът да бъде атакуван и пред международни институции“, каза Проданов. Според него  финалният вариант на закона, който е бил приет, е дори по-лош от първоначалния. „Бяха занижени професионалните изисквания за заемане на ръководни длъжности за шефа и заместниците на комисията. Това ми напомни за случай през 2013 г., в който се шиеше униформа за определен човек. Ще се въздържа едвам- едвам да не честитя избора на предизвестения председател на новия орган“, каза Проданов. Според него с антикорупционния орган управляващите подготвят бухалка за мачкане. „Другото, което много ме притеснява  е обоснованото предположение, което обръща презумпцията за невиновност. Става виновен до доказване на противното“, коментира председателят на АБВ. По думите му тази несъразмерност показва, че целта не е ефективната борба и наказание на корупцията, а натиск върху този или онзи неудобен. Проданов обърна внимание, че между първо и второ четене е променен обхватът на закона. „От неговия обхват са изключени представителите на местната власт.  Миналата година през органите на местната власт са разпраделени около 4 млрд. лв. от обществени поръчки. Управляващите владеят на практика всички областни градове, голяма част от общинските. Направете си сами извода защо кметовете са извадени от обхвата на закона. Там няма ли предподставки за корупция?“ попита Проданов.  Според него тревожен момент е, че в закона отпадат защитата за подаващите сигнали. „Такава защита в други закони се предвижда. Аз  питам кой нормален човек би се изложил на опасността да подаде анонимен сигнал“, коментира лидерът на АБВ.  Константин Проданов прогнозира ,че сигнали ще подават само хората на властта. По думите му създаването на орган не е решение, а гаранция, че реално корупция няма да се бори в следващите една-две години. \r\nДеница КИТАНОВА", "date": "2018.01.10", "title": "Константин Проданов, АБВ: Антикорупционният закон създава мракобесна среда и трябва да бъде атакуван в Конституционния съд и пред Венецианската комисия"}
{"url": "http://www.focus-news.net/news/2018/01/10/2475468/st-komisar-anton-zlatanov-9-protesta-shte-se-provedat-utre-po-vreme-na-otkrivaneto-predsedatelstvoto.html", "text": "Утре в столицата ще се проведат 9 протеста, които ще затруднят движението повече от официалните делегации за откриването на председателството. Това каза на брифинг пред журналисти  Антон Златанов, зам.-директор на СДВР, предаде репортер на Агенция „Фокус“ . Във връзка с утрешното официалното откриване на председателството на Съвета на ЕС в столицата ст. Комисар Златанов поясни, че са заявени 9 протеста. „Всички са в центъра на града. Тези съпътстващи мероприятия ще затруднят придвижването на автомобили и граждани, повече отколкото делегациите“, добави той.\r\n„В последно време в столицата се провеждат много протести. Един от протестите ще се състои сутринта – той е подкрепа на Истанбулската конвенция  и няма да затруднява движението. Останалите протести са от 17.00 до 20.30 час. Част от тях са свързани с изграждането на втория лифт в Банско - за и против. Провели сме срещи с организаторите и сме ги призовали за разбиране. Съгласували сме маршрути на движение, сборни и крайни пунктове, за да не пречат на делегациите“, обясни той. Ст. Комисар Антонов уточни, че едната зона, в която ще има протести е бул. „Витоша“, бул. „Цар Освободител“, площад „Независимост“, пл. „Св. Александър Невски“. „Другата зона е от паметника на патриарх Евтимий, бул. „Васил Левски“, ул. „Гурко“, бул. „Раковски“ и пл. „Св. Александър Невски“. Има на няколко пъти пресичане. Подготвени сме, нямаме притеснения. Утре сме във фокуса на всички европейски и световни медии. Демократична държава сме всеки има правото да изрази мнението си“, каза още той.", "date": "2018.01.10", "title": "Ст. комисар Антон Златанов: 9 протеста ще се проведат утре по време на откриването председателството"}
{"url": "http://www.focus-news.net/news/2018/01/10/2475469/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Притесненията на Гърция по въпроса за продължаващите разговори за разрешаване на спора за името на Бившата югославска република Македония (БЮРМ)засега са съсредоточени над единството на правителство в Атина. Ясно е, че съпротивата на десния младши партньор в коалицията ще бъде преодоляна. Лидерът на „Независимите гърци“(АНЕЛ) Панос Каменос в миналото служи и в консервативното правителството на Костас Караманлис, което  се съгласи на „комбинирано име, съдържащо географски наименования“. Министър председателят Алексис Ципрас основава позицията на правителството на същия принцип. Каменос ще потърси подкрепа по време на срещата на политическите лидери под покровителството на гръцкия президент, но едва ли ще отиде по далеч, пише гръцкото издание Kathimerini, в коментарен материал по въпроса за спора за името на Македония.\r\nОсновните опозиционни партии – консервативната „Нова Демокрация“ и лявоцентристката „Движение за промяна“ – също ще бъдат подложени на напрежение, когато се наложи да заемат позиция по въпроса. Партньорите и съюзниците очакват двете партии да действат прагматично.\r\nКирякос Митсотакис ще трябва да намери баланса между „патриотичното“ крило в Нова Демокрация и собствения си умерен подход. Вече може да се чуе звука на недоволството, който идва от дясно. Фофи Генимата ще трябва да се справи с подобна ситуация в Движение за промяна, където депутатите от старата „патриотична“ ПАСОК сега съжителстват с умерени народни представители, включително Ставрос Теодоракис, лидер на центристката партия „То Потами“, кметът на Атина Гиоргос Каминис и Гиоргос Папандреу, бивш министър-председател и настоящ лидер на отделилата се от ПАСОК партия „Движение на демократите социалисти“. Това са хората, от които се очаква да подкрепят комбинирано име.\r\nОще един ключов параметър, който все още не се е проявил, е позицията на гръцката диаспора. Правителствата в Атина традиционно се уповават на подкрепата на диаспората, особено по национални въпроси. Гърците в чужбина направиха много, за да допринесат за реализирането на интересите на родината си, особено тези в САЩ. Отклоняване от първоначалната гръцка позиция от 1992 година, в която се отхвърля всяко име, включващо думата „Македония“ ще бъде неприемливо за голяма част (и определено най-шумната) от диаспората. В тази връзка, правителството трябва да отвори канали за комуникация и споделяне на информация, за да бъде сигурно, че в ключовия момент, Елинизма няма да се окаже разделен по въпроса.\r\nПравилна подготовка и съдействие ще улесни интервенциите във Вашингтон и на други места, което може да се окаже решаващо в ключовия момент. В този дух, ще е от полза за правителството и външния министър, ако включат диаспората в техните планове и предприемат необходимите инициативи. В края на деня, координиран подход от Атина и гърците, живеещи в чужбина, ще се окаже много по-ефективен.\r\n*** Патриархът на Сръбската православна църква Ириней заяви във вторник вечерта в Баня Лука, че сърбите трябва да са благодарни на Господ, че им е подарил човек като президента на Сърбия Александър Вучич, който „се бори като лъв“ за интересите на сръбския народ, пише скопското електронно издание „Нова Македония“.\r\n„Да благодарим на Бога, че ни подари човек, който се бори като лъв за сръбския народ и особено за измъченото и многострадално Косово и Метохия“, заяви патриарх Ириней по време на мероприятие по отбелязването на Деня на Република Сръбска в столицата на босненския регион Баня Лука.\r\nПатриархът добави, че се надява и се моли на Господ да даде на Вучич „сила и мощ, за да издържи на ветровете на нашето време“.\r\nОт изданието припомнят, че преди два дни Митрополитът на черногорско-приморската епархия на Сръбската православна църква Амфилох заяви пред черногорски медии, че „се плаши, че политиката на Александър Вучич води към предателство на Сърбия и на Косово“ и че „Апелът за отбрана на Косово и Метохия“, който е подписан от самия него, е написан „...заради недоверието и комбинациите, които се правят“.\r\nПрезидентът Александър Вучич заяви, че до неделя, когато се отбелязва Нова година по стар стил, няма да коментира изявлението на Амфилох.\r\nСръбският патриарх Ириней благодари на Бога и за това, че президент на Република Сръбска е Милорад Додик.\r\n*** Сръбското правителство бе представено от вицепремиера и министър на вътрешните работи Небойша Стефанович на празненствата по случай Деня на Република Сръбска в Баня Лука. Президентът на Сърбия Александър Вучич не се присъедини към мероприятията, защото е имал други ангажименти, както съобщиха от кабинета му, пише босненското електронно издание Sarajevo Times.\r\nСред другите високопоставени сръбски политици, присъствали на тържествата, е министърът на отбраната на Сърбия Александър Вулин, който се е присъствал и на церемония по награждаването на бившия сръбски президент Томислав Николич в президентската резиденция.\r\nНиколич, присъствал на тържествата и през 2017-а година в ролята си на президент на Сърбия, беше в Баня Лука, където бе награден с медал на Република Сръбска.\r\nМинистър-председателят на Сърбия Ана Бърнабич също не е присъствала на мероприятията.\r\n*** На 7 януари, косовската полиция съобщи за инцидент между две групи, случил се в Косовска Митровица. Сбиването е станало между две групи в местно кафе, като в него са участвали 15 души от сръбска националност. Албанското електронно издание за Косово Gazeta Express научи, че сред нападнатите е бил началникът на операциите на косовската полиция в сръбския северен район на страната Желко Божич.\r\n„Четирима души са получили леки наранявания, които, докато са празнували православната Коледа в кафе, са нападнати от група от 10 заподозрени, косовски сърби, които са били в очевидно нетрезво състояние“, се казва в доклад на местната полиция. От органите на реда не съобщават повече подробности, но Gazeta Express научи, че сред нападнатите е бил началникът на операциите на косовската полиция за района Северна Митровица Желко Божич. Той е бил нападнат, докато е отбелязвал празника с тримата си синове, приятели и членове на семейството му в кафе „Сфенс“ в северната част на Митровица. В около 15:30, сърбин, на име Урош Мисич, издирван в Сърбия по подозрение, че е участвал в убийство, придружен от още 10 души, се е приближил до семейството на Божич и е влязъл във физическа разправа с някои от членовете на компанията.", "date": "2018.01.10", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/01/10/2475470/zam-kmetat-na-sofiya-evgeni-krusev-prizovavame-po-vreme-na-utreshnoto-otkrivane-na-predsedatelstvoto-horata-da-se-predvizhvat-s-gradskiya-transport.html", "text": "Призоваваме по време на утрешното откриване на председателството хората да се предвижват с градския транспорт. Това каза на брифинг зам.-кметът на София Евгени Крусев във връзка с мерките, предприети по време на Българското председателство на Съвета на ЕС, предаде репортер на Агенция „Фокус“. За утрешното откриване на председателството Евгени Крусев поясни, че тъй като се очакват затруднения в движението от Столична община призовават гражданите да използват повече градския транспорт. „Във връзка с официалната церемония по откриване на председателството от днес влизат в сила ограничения в паркирането в центъра на София – както по улиците около Народния театър, така и при Синята зона на пл. „Княз Александър“ I . От утре ще има и ограничение в придвижването в този периметър. Апелираме да се използва метрото, градският транспорт. Ще има готовност да се реорганизира градският транспорт, така че да бъдат на еднакви интервали и да не се получава струпване и пътниците да усетят възможно най-малко затруднението“, обясни Крусев. „Има заявени протести, които ще преминават по основни улици. Очаква се промени в движението на тролеите, които се движат по ул. „Раковски“, бул. „Патриарх Евтимий“, бул. „Васил Левски“. Ще направим всичко възможно за навременно информиране на промяна в маршрутите. В пълна координация сме с МВР, за да реагираме по бърз начин“, каза още Крусев.\r\nМариела РУСЕВА", "date": "2018.01.10", "title": "Зам.-кметът на София Евгени Крусев: Призоваваме по време на утрешното откриване на председателството хората да се предвижват с градския транспорт"}
{"url": "http://www.focus-news.net/news/2018/01/10/2475471/prof-rumen-gechev-bsp-darzhaven-prevrat-e-opredelenieto-koeto-opisva-nay-tochno-sluchiloto-se-na-10-yanuari-1997.html", "text": "Държавен преврат е определението, което описва най-точно случилото се на 10 януари 1997. Това каза пред Радио „Фокус“ проф. Румен Гечев от БСП, министър на икономическото развитие в правителството на Жан Виденов /1995-1997 г./, по повод паметните събития от тази дата и навършването на 21 години от януарския щурм на парламента.\r\n„Какво друго, ако не държавен преврат, беше атаката на парламента, в нарушения на Конституцията на България, на законите, на националното и на международното право със сила и разгром на парламента, с атака на отделни народни представители – да се спре формирането на ново правителство. Искам да припомня нещо, което е много важно – този държавен преврат не беше насочен срещу правителството на г-н Виденов, тъй като г-н Виденов подаде оставка като премиер на 21 декември – първият ден от извънредния конгрес на Българската социалистическа партия. Така че, няма как да има протести и да има „събаряне“ на парламента срещу конкретно правителство, а по-точно чрез преврата искаха да докарат на власт, при нарушения на Конституцията на Република България, нов вид управление“, коментира Румен Гечев. \r\nТой каза още, че новото управление е трябвало да „разчисти“ пътя на бандитската приватизация, която се е случила в България. Проф. Гечев заяви още, че основната цел е било разграбването на страната ни.", "date": "2018.01.10", "title": "Проф. Румен Гечев, БСП: Държавен преврат е определението, което описва най-точно случилото се на 10 януари 1997"}
{"url": "http://www.focus-news.net/news/2018/01/10/2475472/pravitelstvoto-otpusna-10-mln-lv-dopalnitelno-na-su-sv-kliment-ohridski.html", "text": "В началото на правителството заседание, което се проведе в НДК, премиерът Бойко Борисов обяви, че кабинетът ще отпусне 10 милиона лева допълнително за СУ, предаде репортер на Агенция „Фокус“. От своя страна министърът на образованието  Красимир Вълчев коментира, че от тази сума 9 милиона отиват за поддръжка и модернизиране на материалната база на СУ, която е и историческа ценност за столицата. Според разчета 1 милион лева отиват за придобиването на дълготрайни материални и нематериални активи.  Ректорът на СУ проф. Атанас Герджиков, който присъства на началото на правителственото заседание, заяви, че е доволен от бързото и справедливо решение и благодари на премиера Борисов.  Проф.Герджиков припомни, че приоритет за правителството е образованието.  „Да използваме този момент да поставим основите на магистралата на духа. България може да се превърне в държава на духовността и да се постигне по-голям икономически растеж и просперитет чрез образование,наука и култура“, заяви професор Герджиков. „Не позволявайте да се отклоните от този път“, допълни той. Бойко Борисов на свой ред припомни инвестициите в образователна инфраструктура.\r\nМариела РУСЕВА", "date": "2018.01.10", "title": "Правителството отпусна 10 млн. лв. допълнително на СУ „Св. Климент Охридски“"}
{"url": "http://www.focus-news.net/news/2018/01/10/2475473/zam-ministar-evgeni-stoyanov-kontseptsiyata-na-antikoruptsionniya-zakon-e-nasochena-kam-nezakonno-pridobitoto-imushtestvo-koruptsiyata-ne-e-samo-prestaplenie-a-negativno-sotsialno-yavlenie.html", "text": "Концепцията на Антикорупционния закон е насочена към незаконно придобитото имущество - корупцията не е само престъпление, а негативно социално явление. Това каза заместник-министърът на правосъдието Евгени Стоянов по време на дискусията за Антикорупционния закон, предаде репортер на Агенция „Фокус“.  \"За разлика от предходни укази на настоящия президент, в самите мотиви е посочено, че се оценява положително, че при подготовката на закона са спазени всички процедури. Тази оценка прави възможен изводът и той според мен е еднозначен, че при подготовката на закона са обсъдени всички мнения, становища и възражения в условията на максимална публичност“, каза Евгени Стоянов. Той посочи, че още в работната група, която работи в Министерство на правосъдието е било  взето експертното заключение,  че при изготвянето на закона ще се опрат на по-широко понятие за корупция. „Не е административно нарушение, за разлика от конфликта на интереси. Не е и понятие от криминологията. Не описва и съвкупност от престъпления. Няма как в закон да се описва престъпление или група от престъпления. Нашата концепция се опира на разбирането, че корупцията  е едно негативно социално явление. Той допълни, че цялата концепция на закона е насочена към имуществото, което е незаконно придобито.\r\nДеница КИТАНОВА", "date": "2018.01.10", "title": "Зам.-министър Евгени Стоянов: Концепцията на Антикорупционния закон е насочена към незаконно придобитото имущество - корупцията не е само престъпление, а негативно социално явление"}
{"url": "http://www.focus-news.net/news/2018/01/10/2475474/zam-kmetat-na-pernik-denislav-zahariev-minyor-e-osobeno-zhivotno-koeto-mozhe-da-bade-raneno-no-ne-mozhe-da-bade-ubito.html", "text": "„Миньор“ е особено животно, което може да бъде ранено, но не може да бъде убито. Много пъти през години отборът  е бил раняван и изхвърлян откъде ли не,  но винаги оцелява заради феновете си“, с тези  силни думи се обърна към момчетата от футболния клуб на “Миньор“ зам.-кметът на Община Перник Денислав Захариев преди старта на първата подготовка за пролетния полусезон, който се проведе днес на игрището в кв. „Димова махала“. Това съобщиха от Общината.\r\n„През изминалия полусезон отново бяхме ранени. Завършихме на място, което не заслужавахме. Сега само от вас зависи , които останахте в отбора и новите попълнения, за да се излекуваме, да оцелеем от раните. Това ще стане гол след гол, мач след мач и победите, които ще постигаме през пролетта. Трябва да направим отбор , който ще следва целите си, а те са ни ясни – през 2019 година „Миньор Перник“ да влезе в професионалния футбол. Това означава , че днес всички заедно полагаме основите за реализирането на този проект“, сподели  Захариев и допълни, че трябва да играят като отбор и да разчитат на човека до себе си, защото всеки индивидуално е много добър, но футболът е отборна игра.  \r\nПоздрави към отбора отправиха и зам.–кметът Йордан Павлов и изпълнителният директор на клуба Светлозар Райков. Те им пожелаха без контузии през новата година и да бъдат много успешни. \r\nФутболистите бяха приветствани  и от новия  треньор Николай Тодоров – Кайзера. „С времето ще се опознаем по-добре и моя начин на работа, който ще ви предложа. Има футболисти, с които съм работил  и ще бъдат в полза в разговорите между вас. Нивото ще поддържам на професионален футболен клуб, въпреки че отборът в момента е в аматьорския футбол. Всичко зависи от вас и вашите качества. Обичам да работя с хора, с които да си имаме взаимното уважение и увереност“, посочи Кайзера.  \r\nНовите имена в отбора са - Божидар Атанасов, Антон Атанасов, Стоян Кадифчин, Виктор Райчев, Денил Селимински, Лъчезар Георгиев, Майк Кръстев и Едуард Мечикян и Денислав Балев, който се завърна след една година прекъсване от бригада в САЩ.", "date": "2018.01.10", "title": "Зам.-кметът на Перник Денислав Захариев: „Миньор“ е особено животно, което може да бъде ранено, но не може да бъде убито"}
{"url": "http://www.focus-news.net/news/2018/01/10/2475475/afp-hilyadi-sa-spaseni-ot-obesvane-zaradi-noviya-zakon-za-narkotitsite-v-iran.html", "text": "Хиляди осъдени на смърт за престъпления свързани с разпространение на наркотици в Иран ще избегнат обесване във връзка с новия закон за наркотиците, приет от Меджлиса (парламента) на Ислямската република, в който се предвиждат намалени наказания по подобни дела, предава AFP.\r\nНадзорникът на правосъдието Аятолах Садех Лариджани във вторник е наредил на съдиите да спрат изпълнението на смъртните присъди на засегнатите лица и да преразгледат делата им, съобщи правосъдния портал Mizanonline.\r\nЛариджани е издал директива, в която се казва, че новият закон „определя съдбата на повече от 5 хиляди души, осъдени на смърт за наркотрафик“.\r\nПрисъдите на повечето наркотрафиканти ще бъдат смекчени до лишаване от свобода за период от 25 до 30 години, е заявил още Аятолахът.\r\nПревод и редакция:", "date": "2018.01.10", "title": "AFP: Хиляди са спасени от обесване заради новия закон за наркотиците в Иран"}
{"url": "http://www.focus-news.net/news/2018/01/10/2475476/odmvr-plovdiv-martvo-piyan-shofyor-be-zasechen-v-selo-topolovo.html", "text": "Мъртво пиян шофьор бе засечен снощи в село Тополово. Това съобщиха от ОДМВР-Пловдив. Около 21.30 часа асеновградски полицаи спрели за проверка лек автомобил “Опел”, управляван от 36-годишен местен жител. Мъжът бил тестван с дрегер за алкохол и апаратът отчел наличието на над 3 промила. Спрямо извършителя е взета 24-часова мярка за неотклонение, образувано е бързо производство.", "date": "2018.01.10", "title": "ОДМВР-Пловдив: Мъртво пиян шофьор бе засечен в село Тополово"}
{"url": "http://www.focus-news.net/news/2018/01/10/2475477/rumen-petkov-abv-ne-sam-udovletvoren-ot-argumentite-koito-prezidentskoto-veto-izpolzva-pred-narodnoto-sabranie.html", "text": "Не съм удовлетворен от аргументите, които президентското вето използва пред Народното събрание. Това каза Румен Петков, член на Изпълнителното бюро на АБВ по време на дискусията за Антикорупционния закон, предаде репортер на Агенция „Фокус“.  По думите на Петков трябва да се изготви иск към Конституционния съд за закона, за да са сигурни, че не се приема законодателство, което ще бъде използвано за саморазправа. Според него няма политическа воля за борба с корупцията. „Ние създаваме инструмент след инструмента“, каза той. Петков припомни за \"зоологическия\" ентусиазъм на създаване на БОРКОР. Според него тази служба е най-яркият израз на нежеланието на българската държава да използва инструмент, който тя е създала. \"В органа за борба с корупцията се събират пет звена, от които сме недоволни и това явно автоматически ще ни направи доволни. Използването на институциите за разправа с един-друг, трети не може да бъде подменен от механичното създаване на органи“, допълни Петков. \r\nДеница КИТАНОВА", "date": "2018.01.10", "title": "Румен Петков, АБВ: Не съм удовлетворен от аргументите, които президентското вето използва пред Народното събрание"}
{"url": "http://www.focus-news.net/news/2018/01/10/2475478/kyustendil-obshtina-dupnitsa-e-obyavila-obshtestvena-porachka-za-izgotvyane-na-kompleksen-proekt-za-regionalno-depo-za-neopasni-otpadatsi-kray-selo-dzherman.html", "text": "Община Дупница е обявила обществена поръчка за изготвяне на комплексен проект за регионално депо за неопасни отпадъци край село Джерман. Това каза пред Радио „Фокус” – Кюстендил зам.-кметът на Община Дупница Красимир Георгиев. Обществената поръчка включва изработване на подробен устройствен план, план за регулация, план за застрояване и съответните парцеларни планове за промяна на предназначението на земеделска земя за неземеделски нужди в землищата на селата Джерман и Грамаде. Обектът е площадка за изграждане на инсталация за предварително третиране на смесени битови отпадъци и инсталация за компостиране на разделно събрани зелени и биоразградими отпадъци. Изпълнителят трябва да изготви и работен проект за първа клетка на депото. Изработването на проекта е с цел кандидатстване на Община Дупница за финансиране.\r\nВенцеслав ИЛЧЕВ", "date": "2018.01.10", "title": "Кюстендил: Община Дупница е обявила обществена поръчка за изготвяне на комплексен проект за регионално депо за неопасни отпадъци край село Джерман"}
{"url": "http://www.focus-news.net/news/2018/01/10/2475479/plovdiv-7000-leva-i-tyutyunevi-izdeliya-za-blizo-6000-leva-sa-otkradnati-s-vzlom-ot-magazin-v-selo-markovo.html", "text": "Пари и цигари са откраднати с взлом от магазин в село Марково. Това съобщиха от ОДМВР-Пловдив. Сигналът е подаден вчера в Първо районно управление на МВР - Пловдив. За времето между 04.00 часа и 07.00 часа било проникнато противозаконно в търговския обект и отнети около 7000 лева и тютюневи изделия от различни марки за близо 6000 лева. На място е извършен оглед, образувано е досъдебно производство. Под наблюдението на районната прокуратура са предприети действия по разследването.", "date": "2018.01.10", "title": "Пловдив: 7000 лева и тютюневи изделия за близо 6000 лева са откраднати с взлом от магазин в село Марково"}
{"url": "http://www.focus-news.net/news/2018/01/10/2475480/dobrich-1-200-000-leva-sa-neobhodimi-za-remont-na-chast-ot-sgradata-na-dt-yordan-yovkov.html", "text": "1 200 000 лева са необходими за ремонт на част от сградата на Драматичен театър (ДТ) „Йордан Йовков“. Това съобщи за Радио „Фокус” Иван Мандев, директор на Драматичния театър в Добрич. „Средства трудно се осигуряват. Театърът има проект за капиталов ремонт, който се полага на 25 години в театъра. Ремонт не е правен от неговото откриване през 1981 година, отопление няма от 30 години. Говоря за Голяма зала. Малка зала я направихме, тя е климатизирана, но театърът не може да се помещава на 131 места и да изпълнява своите задачи. Налага се да пътуваме до Русе, Стара Загора, Варна, София. Обикновено това са ни турнетата. Играем редовно във Фестивалния комплекс във Варна, което ни позволява да си изпълняваме плана, но е крайно необходимо да се направи отопление и за Голяма зала. Това е много скъп ремонт. Имаме проект за това от 7-8 години. Той се нуждае от презаверка на изпълнителите на проекта, което не е проблем. Има и технически паспорт, също доклад за енергийна ефективност. Театърът има всякаква готовност. Много трудно се намират средствата. Кандидатстваме по всякакви проекти – общински, национални и европейски. Засега не сме успели никъде да се вместим. Имаме разговори, но това е въпрос на средства, а когато е въпрос на средства, трудно се осъществява. Засега имаме някакви надежди да осигурим транспорта на театъра и отоплението и вентилацията на голяма сцена, както и покривното пространство, защото там течовете са големи, не е изолирано и загубите на топлина са големи. Надяваме се, ще имаме разговори с министъра на културата, неговият заместник Румен Димитров идва за среща в Добрич на 18 януари. С Боил Банов и депутатите на ГЕРБ имаме среща на 16 януари. Надяваме се да стигнем до някакво споразумение и ако не веднага, поне поетапно да свършим това добро дело за града, за добричлии, за зрителите на Добричкия театър“, коментира Иван Мандев. \r\nТой определи миналата година като много успешна за ДТ „Йордан Йовков“. Всяка година по думите му има около 20% ръст на посещаемостта, което е изключително много за театър. „Нашият театър не е от многолюдните театри. Актьорският състав е до 14 човека. Обслужващият персонал е в редуциран състав. Работим с около 30 човека състав на театъра, което ни позволява да се справяме много добре. Бройката на зрителите е увеличена с 4000 за миналата година в сравнение с 2016-та. Приходите са се увеличили от 126 000 на 158 000 лв. Това са приходи от билети. Средната цена на билета е малко над 7 лв., което е успех за всеки извънстоличен театър“, отбеляза още Иван Мандев. \r\nЖулиета НИКОЛОВА", "date": "2018.01.10", "title": "Добрич: 1 200 000 лева са необходими за ремонт на част от сградата на ДТ „Йордан Йовков“"}
{"url": "http://www.focus-news.net/news/2018/01/10/2475481/tass-sauditskiyat-prestolonaslednik-sazdade-sobstvena-mini-armiya-ot-pet-hilyadi-dushi.html", "text": "Престолонаследникът на Саудитска Арабия, съвместяващ длъжността министър на отбраната заедно с редица други ключови постове, Мохамед бин Салман създаде мини-армия по аналогия с най-голямата световна военна компания Blackwater, според съобщение на кувейтското издание Sabq, предава ТАСС.\r\nСтруктурата, на получилата названието “Мечът на ал Аджраб“, е била сформирана още през 2015 година, но досега не се знаеше, че в състава на Кралската гвардия съществува подразделение, подчиняващо се директно и единствено на кронпринца. В състава на групата влизат 5 хиляди редови войници и офицери, преминали сериозна военна подготовка. Това са сили за бързо реагиране, въздушен десант, бойни плувци, отряди за потушаване на граждански безредици, разминиране, както и снайперисти.\r\nКакто отбелязва катарското издание, сред задачите на елитната бригада са защитата на краля и престолонаследника, ВИП-персони, кралската резиденция, както и осигуряването на безопасността на всички мероприятия, организирани от монарха и неговия син.\r\nКакто се твърди, подконтролните на Мохамед бин Салман отряди са участвали в операцията по задържането на заподозрените в корупция лица в началото на ноември м.г. Тогава десетки бизнесмени, бивши и настоящи министри и принцове бяха задържани в ултра-луксозния хотел Риц-Карлтън в Рияд.\r\nНаименованието на новата бойна единица също не е случайно. „Ал Аджраб“ е меч, свързан с основателя на втората Саудитска държава (1824-1834 година) имам Турки бен Абдал бен Мохамед ал Сауд (1755-1834 гг.). През XIX век артефактът е предаден от имам Сауд бен Файсал ал Сауд на шейх Иса бен Халиф – тогавашният управник на Бахрейн. Мечът се е съхранявал в управляващата династия Ал Халиф 140 години и през 2010 година е върнат на саудитския крал Абдула бен Абдел Азиз ал Сауд, а след това той преминава в наследство към действащия монарх Салман бен Абдел Азиз ал Сауд, възкачил се на престола през 2015 година. \r\nПревод и редакция:", "date": "2018.01.10", "title": "ТАСС: Саудитският престолонаследник създаде собствена мини-армия от пет хиляди души"}
{"url": "http://www.focus-news.net/news/2018/01/10/2475482/sfsmvr-nyama-da-se-vazpolzva-ot-predlozhenieto-na-pravitelstvoto-da-izpolzva-do-15-yanuari-tg-edin-ot-zapazenite-za-evropredsedatelstvoto-bilbordove.html", "text": "Синдикална федерация на служителите в МВР (СФСМВР) получи предложение от правителството на Република България да използва за периода до 15 януари 2018 г. един от билбордовете, които са запазени във връзка с председателството на Съвета на ЕС. Това съобщиха от СФСМВР.  \r\nОт Федерацията оценяват изключително високо този жест на правителството за възстановяване на една несправедливост, но заявяват че няма да се възползват от това предложение. Те смятат, че в момента е много по-важно да бъде решен проблемът с ниските възнаграждения на служителите в МВР, които водят до сериозна демотивация на работещите в системата, правят професиите „полицай“, „пожарникар“ и „спасител“ неатрактивни и занижават качеството на услугата „сигурност“, която доставя МВР. \r\nПредставителите на СФСМВР заявяват, че предпочитат на планираната на 11.01.2018 среща с министър-председателя на Република България да бъдат решени устойчиво проблемите с ниското заплащане на работещите и да се обсъдят възможностите за изготвяне на стратегия за обществен ред и сигурност и реформиране на МВР с хоризонт 2030. \r\nОт Федерацията отдават много по-голямо значение на това, отколкото на един билборд.", "date": "2018.01.10", "title": "СФСМВР няма да се възползва от предложението на правителството да използва до 15 януари т.г. един от запазените за европредседателството билбордове"}
{"url": "http://www.focus-news.net/news/2018/01/10/2475483/razgrad-lek-avtomobil-se-e-obarnal-po-tavan-na-patya-razgrad-isperih.html", "text": "Лек автомобил \"Опел Астра\" се е обърнал по таван на пътя Разград-Исперих, в участъка между гр. Разград и с. Ясеновец. Това съобщиха за Агенция \"Фокус\" от пресцентъра на ОДМВР-Разград. Автомобилът е управляван от 18-годишно момиче от Разград, която е пътувала заедно с момче на 22 години от исперихското село Духовец. Двамата не са пострадали сериозно.", "date": "2018.01.10", "title": "Разград: Лек автомобил се е обърнал по таван на пътя Разград- Исперих"}
{"url": "http://www.focus-news.net/news/2018/01/10/2475484/nsi-po-predvaritelni-danni-prez-noemvri-indeksat-na-promishlenoto-proizvodstvo-narastva-s-03-v-sravnenie-s-oktomvri-2017-godina.html", "text": "По предварителни данни през ноември 2017 г. индексът на промишленото производство нараства с 0.3% в сравнение с октомври 2017 година. Това съобщиха от Националния статистически институт (НСИ).\r\nПрез ноември 2017 г. при промишленото производство е регистриран ръст от 1.7% спрямо съответния месец на 2016 година.\r\nПрез ноември 2017 г. увеличение спрямо предходния месец е регистрирано в производството и разпределението на електрическа и топлоенергия и газ - с 1.3%, и в преработващата промишленост - с 0.5%, а намаление е отчетено в добивната промишленост - с 3.3%. \r\nПо-значителен ръст в преработващата промишленост се наблюдава при: производството на превозни средства, без автомобили - с 18.2%, производството на лекарствени вещества и продукти и  ремонта и инсталирането на машини и оборудване - по 14.6%, производство на текстил и изделия от текстил, без облекло и производството на облекло - по 5.2%. Спад е регистриран при: производството на напитки - със 7.5%, производството на метални изделия, без машини и оборудване - с 5.7%, производството на тютюневи изделия - с 4.1%, производството на автомобили, ремаркета и полуремаркета - с 2.3%.\r\nНа годишна база ръст на промишленото производство, е отчетен в преработващата промишленост - с 4.6%, а спад е регистриран в добивната промишленост - със 7.4%, и в производството и разпределението на електрическа и топлоенергия и газ - с 4.6%.\r\nПо-значително увеличение в преработващата промишленост спрямо предходната година се наблюдава при: производството на превозни средства, без автомобили - с 43.2%, производството на компютърна и комуникационна техника, електронни и оптични продукти - с 15.6%, производството на лекарствени вещества и продукти - с 14.1%, производството на химични продукти - с 13.2%. Намаление е отчетено при: производството на тютюневи изделия - с 20.8%, производството на напитки - с 11.9%, производството на мебели - с 10.4%, печатната дейност и възпроизвеждането на записани носители - със 7.7%.", "date": "2018.01.10", "title": "НСИ: По предварителни данни през ноември индексът на промишленото производство нараства с 0.3% в сравнение с октомври 2017 година"}
{"url": "http://www.focus-news.net/news/2018/01/10/2475485/govoritelyat-na-kremal-prietite-ot-rusiya-merki-po-zashtitata-na-sigurnostta-na-krim-ne-tryabva-da-se-vazpriemat-kato-zaplaha.html", "text": "Провокационната дейност на руско-украинската граница в района на Крим продължава, във връзка с това Русия предприема мерки по обезпечаването на сигурността на своята територия. Това заяви пред журналисти говорителят на руския президент Дмитрий Песков, коментирайки съобщенията за разместване на системи С-400 на полуострова, предава ТАСС.\r\n„Знаем, че провокационната дейност край руско-украинската граница в района на Крим продължава, както и диверсионната дейност“, заяви Песков, напомняйки разкритите факти за подобна дейност.\r\n„Затова приетите от руската страна всички необходими мерки по обезпечаването на своята сигурност не трябва да се възприемат като заплаха, за който и да е, а трябва да се възприемат именно като мерки по обезпечаването на собствената сигурност, за което, естествено, Русия е в пълното си суверенно право“, заключи говорителят на Путин.\r\nКакто съобщи в края на декември м.г. командващият на 4-а армия на ВВС и ПВО генерал-лейтенант Виктор Севостянов, два дивизиона зенитни-ракетни системи С-400 трябва да застъпят на бойно дежурство в Крим в началото на 2018 година.\r\nПревод и редакция:", "date": "2018.01.10", "title": "Говорителят на Кремъл: Приетите от Русия мерки по защитата на сигурността на Крим не трябва да се възприемат като заплаха"}
{"url": "http://www.focus-news.net/news/2018/01/10/2475486/mevlyut-chavushoglu-iran-i-rusiya-tryabva-da-izpalnyat-zadalzheniyata-si-v-siriya.html", "text": "Министърът на външните работи на Турция Мевлют Чавушоглу призова в сряда правителствата на Иран и Русия да изпълнят задълженията си като страни-гаранти в Сирия, предава Anadolu Agency.\r\n„Иран и Русия трябва да изпълнят задълженията си (като страни-гаранти) в Сирия“, заяви Чавушоглу в интервю за агенцията.\r\nНеговите коментари са реакция на скорошната атака на режима на Башар Асад срещу умерени позиционни групи в северозападната сирийска провинция Идлиб.\r\nТурският дипломат отбеляза, че правителствените войски нападат умерени опозиционни групи „под претекста, че се сражават с терористичната групировка Джебхат ан-Нусра“.\r\n„Ако сте гаранти – а вие сте такива – трябва да спрете режима. Това не е просто въздушна бомбардировка. Режимът нахлува в Идлиб. Намерението тук е друго“, призова Чавушоглу.\r\nТой предупреди, че подобни действия ще подкопаят мирните усилия в Сирия и подчерта, че Турция е гарант на умерената опозиция.\r\nВъншният министър бе категоричен, че не е правилно да се бомбардира цял град под претекста, че там се крият няколко терористи.\r\nПревод и редакция:", "date": "2018.01.10", "title": "Мевлют Чавушоглу: Иран и Русия трябва да изпълнят задълженията си в Сирия"}
{"url": "http://www.focus-news.net/news/2018/01/10/2475487/blagoevgrad-v-grada-se-provezhda-turisticheski-forum-pod-nadslov-na-fokus-e-turizmat.html", "text": "В Благоевград се провежда туристически форум под надслов „На фокус е туризмът“, предаде репортер на Радио „Фокус“- Пирин. Форумът се организира от сдружение „На фокус“, България, и сдружение „Лешки“, Македония, и в него участие ще вземат туроператори, представители на местни власти, неправителствени организации и малки и средни предприятия, работещи в областта на туризма и културни институции. Целта му е популяризиране на туристически продукти и услуги и създаване на партньорства в трансграничния регион. Вторият модул на форума включва семинарна част, по време на която ще се разискват актуални теми за развитие на туризма от двете страни на границата. Проектът е на стойност 118 812 евро. \r\nУправителят на Областен информационен център-Благоевград Теменужка Стамболиева посочи, че темата за туризма е много важна за Благоевградския регион. „Това е средство за препитание на много семейства от областта и това не е случайно. ЕК и ЕС поставят туризма на фокус, защото те виждат в неговото развитие не само потенциал за икономическо развитие на региона като цяло, но също така и средство за запазване на природното богатство и на културното разнообразие“, каза още Стамболиева.\r\nЛора КАЛЧЕВА", "date": "2018.01.10", "title": "Благоевград: В града се провежда туристически форум под надслов „На фокус е туризмът“"}
{"url": "http://www.focus-news.net/news/2018/01/10/2475488/varna-v-grada-be-predstavena-novata-organizatsiya-institut-za-patna-bezopasnost.html", "text": "Във Варна бе представена новата институция за пътна безопасност – Институт за пътна безопасност, предаде репортер на Радио „Фокус“ – Варна. На пресконференцията присъстваха съучредителите Евгени Бонев, Ралица Терзиев, Юлиан Арнаудов и Анелия Танева, които са представители на новата институция за Варна. \r\n„Невъзможността на държавата сама да се противопостави ефективно на пътнотранспортния травматизъм в страната и изхождайки от това, че безопасността на движението по пътищата е споделена отговорност, в края на 2017 година създадохме Институт за пътна безопасност, като независима неправителствена организация, в която обединихме експертния потенциал на гражданското общество в страната, за да подпомага дейността на институциите по отношение на проблемите на безопасността на движението по пътищата“, обясни Анелия Танева. По думите й според проучване на световната практика в повечето европейски страни и САЩ функционират национални институти за пътна безопасност. \r\n„Те пълноценно ръководят процесите, свързани с безопасността на движението по пътищата, като наблюдават дейността на институциите, анализират първичната информация по темата, активно контактуват с гражданите и всички заинтересовани страни, за да предоставят ефективни решения на съществуващите проблеми. Те са своеобразен мост за добри практики в национален и международен план“, добави Анелия Танева. тя подчерта, че създаването на Институт за пътна безопасност е препоръчано на България от ООН и Световната банка. Като цели и задачи организацията си поставя подготовката на обективен анализ на пътнотранспортните произшествия и причините, водещи до тях, изготвяне и разпространение на доклади, анализи и изследвания за състоянието на пътната безопасност и ефективността на противодействието на пътнотранспортния травматизъм, както и осъществяване на постоянен мониторинг на дейността на всички институции отговорни за пътната безопасност.\r\nМарияна ВАЛЕНТИНОВА", "date": "2018.01.10", "title": "Варна: В града бе представена новата организация Институт за пътна безопасност"}
{"url": "http://www.focus-news.net/news/2018/01/10/2475489/nsi-prez-noemvri-2017-g-oborotat-v-razdel-targoviya-na-drebno-bez-targoviyata-s-avtomobili-i-mototsikleti-narastva-s-03-spryamo-predhodniya-mesets.html", "text": "По предварителни данни през ноември 2017 г. оборотът в раздел „Търговия на дребно, без търговията с автомобили и мотоциклети“ по съпоставими цени нараства с 0.3% спрямо предходния месец. Това съобщиха от Националния статистически институт (НСИ).\r\nПрез ноември 2017 г. оборотът в търговията на дребно бележи ръст от 3.8% в сравнение със същия месец на предходната година.\r\nПрез ноември 2017 г. се наблюдава по-значително увеличение на оборота спрямо предходния месец при: търговията на дребно с текстил, облекло, обувки и кожени изделия - с 3.7%, търговията на дребно чрез поръчки по пощата, телефона или интернет - с 2.4%, търговията на дребно с разнообразни стоки - с 1.8%, търговията на дребно с битова техника, мебели и други стоки за бита - с 1.7%, и търговията на дребно с хранителни стоки, напитки и тютюневи изделия - с 1.4%. Намаление е отбелязано само при търговията на дребно с автомобилни горива и смазочни материали - с 2.8%.\r\nПрез ноември 2017 г. в сравнение със същия месец на 2016 г. оборотът нараства по-значително при: търговията на дребно с разнообразни стоки - със 17.0%, търговията на дребно с битова техника, мебели и други стоки за бита - с 11.2%, и търговията на дребно с хранителни стоки, напитки и тютюневи изделия - с 8.8%. Спад е регистриран при търговията на дребно с автомобилни горива и смазочни материали - с 13.9%.", "date": "2018.01.10", "title": "НСИ: През ноември 2017 г. оборотът в раздел „Търговия на дребно, без търговията с автомобили и мотоциклети“ нараства с 0.3% спрямо предходния месец"}
{"url": "http://www.focus-news.net/news/2018/01/10/2475490/afp-emanyuel-makron-prizova-za-evropeysko-edinstvo-v-litseto-na-ikonomicheskata-mosht-na-kitay.html", "text": "Президентът на Франция Еманюел Макрон призова в сряда за европейско единство в лицето на увеличаващата се икономическа мощ на Китай, след като коронова държавното си посещение в Пекин с няколко бизнес сделки, предава AFP.\r\nМакрон, който, според Франс прес, иска да стане водещият глас на Европейския съюз, призова Брюксел да се включи в китайския мегапроект „Нов Път на коприната“. Но той също предупреди, че европейците трябва да са нащрек и да защитят стратегическите сектори, тъй като Китай преследва свои цели чрез инициативата, предвиждаща да свърже Пекин с Европа и Африка чрез железопътна инфраструктура, морски пътища и магистрали.\r\n„Трябва да излезем с обща позиция на европейско ниво“ по отношение на „Новия Път на коприната“, заяви Макрон по време на пресконференция.\r\n„Не можем да се отстраним от тази инициатива. Това ще означава, че после ще трябва да се справяме с последствията от една огромна стратегическа грешка“, предупреди той, добавяйки че европейците са разделени по въпроса за китайската инициатива.\r\n„Някои страни са много по открити за сътрудничество с Китай, понякога дори за сметка на европейските интереси. Не можем да ги виним за това, защото им наложихме много тежка приватизация“, заяви той, визирайки Гърция, която продаде пристанището на Пирея на китайска компания и получава сериозни финансови помощи от Китай. Благодарение на това, през юни, Гърция блокира европейска декларация осъждаща нарушенията на човешките права в „Поднебесната империя“.\r\nНо „Китай няма как да уважава континент, в който някои от страните-членки отварят всяка врата, където е лесно да се купи ключова инфраструктура. Така че, когато Франция или Европа започне да защитава стратегическите си сектори, това ще бъде добре за нас и за диалога(с Пекин)“, подчерта Макрон.\r\nПревод и редакция:", "date": "2018.01.10", "title": "AFP: Еманюел Макрон призова за европейско единство в лицето на икономическата мощ на Китай"}
{"url": "http://www.focus-news.net/news/2018/01/10/2475491/pregled-na-mezhdunarodnite-novini-do-13-chasa-agentsiya-fokus.html", "text": "Министърът на външните работи на Турция Мевлют Чавушоглу заяви в сряда, че отношенията със САЩ се влошават заради отказа на Вашингтон да екстрадира ислямския проповедник Фетулах Гюлен и военната помощ за сирийските кюрди, предава Reuters.\r\nВ изказването си пред местна агенция, Чавушоглу заяви, че връзките между съюзниците в рамките на НАТО ще продължат да се влошават ако Вашингтон не поправи грешките си.\r\nАнкара се вбеси от отказа на Вашингтон да екстрадира Гюлен, който е смятан за организатор на неуспешния опит за военен преврат в Турция през юли 2016 година, както и от подкрепата на САЩ за кюрдските „Сили за самоотбрана“(YPG), които са издънка на терористичната организация „Работническа партия на Кюрдистан“(ПКК).\r\n*** Министърът на отбраната на Пакистан Хуран Дастгир Хан заяви, че Пакистан е преустановил сътрудничеството със САЩ в областта на отбраната и разузнаването след решението на Вашингтон да замрази финансовата помощ за Исламабад, предава ТАСС.\r\n„Съществува широка сфера на сътрудничеството (със САЩ) по линия на разузнаването и отбраната, която ние преустановихме“, заяви пакистанския министър в сряда пред китайската агенция Синхуа.\r\nСпоред думите на Хан, „е дошло време за вежлив и в същото време откровен, диалог между Пакистан и САЩ“.Агенция „Фокус“ припомня: \r\nМиналата седмица Държавният департамент на САЩ съобщи, че американските власти са взели решение да прекратят предоставянето на помощи за Пакистан в сферата на сигурността, докато властите в Исламабад не предприемат решителни действия против терористичните групировки, включително афганистанското движение „Талибан“ и пакистанската „Мрежа Хаккани“. Представителят на Управлението за военно сътрудничество на Пентагона Патрик Еванс заяви, че САЩ са замразили най-малко 900 млн. долара, предназначени за провеждането на антитерористични операции от Пакистан.\r\nПреди това, президентът на САЩ Доналд Тръмп изрази неудовлетворението си от начина, по който Исламабад противодейства на екстремистите, заявявайки, че САЩ, в течение на последните 15 години, напразно са предоставили на Пакистан повече от 33 милиарда долара финансова помощ.\r\n*** САЩ не са издали виза на началника на Генералния щаб на сръбската армия генерал Любиша Дикович, съобщи сръбския вестник „Данас“, предава македонската електронна медия „Плюс Инфо“.\r\nСпоред източници на сръбското издание, американците са поканили Дикович да изнесе реч в САЩ, но след това не са му издали виза, защото е присъствал на руско-белоруски военни учения в Русия през септември миналата година.\r\n„Данас“ припомня, че военните маневри са се провели от 14 до 20 септември на полигона Лужский в Западна Русия, на около 100 км източно от границата с Естония и това е предизвикало страховете на някои страни-членки на НАТО, че Русия може трайно да разположи войска в Беларус и да извърши нападение над Балтийските държави.\r\n*** Престолонаследникът на Саудитска Арабия, съвместяващ длъжността министър на отбраната заедно с редица други ключови постове, Мохамед бин Салман създаде мини-армия по аналогия с най-голямата световна военна компания Blackwater, според съобщение на кувейтското издание Sabq, предава ТАСС.\r\nСтруктурата, на получилата названието “Мечът на ал Аджраб“, е била сформирана още през 2015 година, но досега не се знаеше, че в състава на Кралската гвардия съществува подразделение, подчиняващо се директно и единствено на кронпринца. В състава на групата влизат 5 хиляди редови войници и офицери, преминали сериозна военна подготовка. Това са сили за бързо реагиране, въздушен десант, бойни плувци, отряди за потушаване на граждански безредици, разминиране, както и снайперисти.\r\nКакто отбелязва катарското издание, сред задачите на елитната бригада са защитата на краля и престолонаследника, ВИП-персони, кралската резиденция, както и осигуряването на безопасността на всички мероприятия, организирани от монарха и неговия син.\r\nКакто се твърди, подконтролните на Мохамед бин Салман отряди са участвали в операцията по задържането на заподозрените в корупция лица в началото на ноември м.г. Тогава десетки бизнесмени, бивши и настоящи министри и принцове бяха задържани в ултра-луксозния хотел Риц-Карлтън в Рияд.\r\nНаименованието на новата бойна единица също не е случайно. „Ал Аджраб“ е меч, свързан с основателя на втората Саудитска държава (1824-1834 година) имам Турки бен Абдал бен Мохамед ал Сауд (1755-1834 гг.). През XIX век артефактът е предаден от имам Сауд бен Файсал ал Сауд на шейх Иса бен Халиф – тогавашният управник на Бахрейн. Мечът се е съхранявал в управляващата династия Ал Халиф 140 години и през 2010 година е върнат на саудитския крал Абдула бен Абдел Азиз ал Сауд, а след това той преминава в наследство към действащия монарх Салман бен Абдел Азиз ал Сауд, възкачил се на престола през 2015 година.\r\n*** Президентът на Франция Еманюел Макрон призова в сряда за европейско единство в лицето на увеличаващата се икономическа мощ на Китай, след като коронова държавното си посещение в Пекин с няколко бизнес сделки, предава AFP.\r\nМакрон, който, според Франс прес, иска да стане водещият глас на Европейския съюз, призова Брюксел да се включи в китайския мегапроект „Нов Път на коприната“. Но той също предупреди, че европейците трябва да са нащрек и да защитят стратегическите сектори, тъй като Китай преследва свои цели чрез инициативата, предвиждаща да свърже Пекин с Европа и Африка чрез железопътна инфраструктура, морски пътища и магистрали.\r\n„Трябва да излезем с обща позиция на европейско ниво“ по отношение на „Новия Път на коприната“, заяви Макрон по време на пресконференция.\r\n„Не можем да се отстраним от тази инициатива. Това ще означава, че после ще трябва да се справяме с последствията от една огромна стратегическа грешка“, предупреди той, добавяйки че европейците са разделени по въпроса за китайската инициатива.\r\n„Някои страни са много по открити за сътрудничество с Китай, понякога дори за сметка на европейските интереси. Не можем да ги виним за това, защото им наложихме много тежка приватизация“, заяви той, визирайки Гърция, която продаде пристанището на Пирея на китайска компания и получава сериозни финансови помощи от Китай. Благодарение на това, през юни, Гърция блокира европейска декларация осъждаща нарушенията на човешките права в „Поднебесната империя“.\r\nНо „Китай няма как да уважава континент, в който някои от страните-членки отварят всяка врата, където е лесно да се купи ключова инфраструктура. Така че, когато Франция или Европа започне да защитава стратегическите си сектори, това ще бъде добре за нас и за диалога(с Пекин)“, подчерта Макрон.\r\n*** Министърът на външните работи на Турция Мевлют Чавушоглу призова в сряда правителствата на Иран и Русия да изпълнят задълженията си като страни-гаранти в Сирия, предава Anadolu Agency.\r\n„Иран и Русия трябва да изпълнят задълженията си (като страни-гаранти) в Сирия“, заяви Чавушоглу в интервю за агенцията.\r\nНеговите коментари са реакция на скорошната атака на режима на Башар Асад срещу умерени позиционни групи в северозападната сирийска провинция Идлиб.\r\nТурският дипломат отбеляза, че правителствените войски нападат умерени опозиционни групи „под претекста, че се сражават с терористичната групировка Джебхат ан-Нусра“.\r\n„Ако сте гаранти – а вие сте такива – трябва да спрете режима. Това не е просто въздушна бомбардировка. Режимът нахлува в Идлиб. Намерението тук е друго“, призова Чавушоглу.\r\nТой предупреди, че подобни действия ще подкопаят мирните усилия в Сирия и подчерта, че Турция е гарант на умерената опозиция.\r\nВъншният министър бе категоричен, че не е правилно да се бомбардира цял град под претекста, че там се крият няколко терористи.\r\n*** „В Македония има ясно изразен оптимизъм за приключване на спора за името на Македония с Гърция“, това заяви във вторник вицепремиерът на Македония по европейските въпроси Буяр Османи, след срещите си в Атина с външния министър на Гърция Никос Кодзиас и заместник-министърът на външните работи по европейските въпроси и международните икономически отношения Йоргос Катругалос, предава скопското електронно издание „Локално“.\r\nСпоред думите на Османи, 2018-а година представлява исторически шанс за разрешаване на неразбирателствата и че ако полиците, които са спечелили доверието на гражданите, не искат да ги подведат, имат задължението да покажат зрялост и сериозност и да не пропуснат този шанс. Пред гръцките преговарящи той е посочил, че в Македония има ясно изразен оптимизъм за разрешаване на въпроса за името и е изразил надежда, че заедно с позитивните сигнали, които идват и от страна на Гърция, страните ще стигнат до договорка.\r\nДокато вицепремиерът Османи имаше срещи с неговите домакини в гръцкото МВнР, пратеници от крайно-дясната националистическа партия „Златна зора“, заедно с група техни поддръжници, се събраха на протест пред сградата, където се водеха разговорите. Дописникът на МИА съобщи, че демонстрантите са издигнали пано с надпис „Македония е гръцка“, а на оградата на министерството са закачили закана: „Отстъпки за името Македония на държавичката на Скопие е равносилно на национално предателство“.\r\nОт гръцкото външно ведомство са потвърдили пред МИА във вторник, че новият кръг от разговори за решаване на спора за името ще се проведе на 17 януари в Ню Йорк. Разговорите с посредник идват в период на активизация и оптимизъм в Скопие, Атина, Брюксел и Вашингтон за окончателното разрешаване на двадесетгодишния спор за името.", "date": "2018.01.10", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/01/10/2475492/metropolis-grup-ad-bilbordat-sas-sindikalno-poslanie-na-sluzhitelite-na-mvr-e-demontiran-zaradi-narushen-dogovor.html", "text": "Билбордът със синдикално послание на служителите на МВР е демонтиран заради нарушен договор. Това се посочва в становище на \"Метрополис груп\" АД. \"Фокус\" публикува текста на становището без редакторска намеса.", "date": "2018.01.10", "title": "\"Метрополис груп\" АД: Билбордът със синдикално послание на служителите на МВР е демонтиран заради нарушен договор"}
{"url": "http://www.focus-news.net/news/2018/01/10/2475493/predsedatelyat-zhan-klod-yunker-i-chlenovete-na-evropeyskata-komisiya-pristigat-v-sofiya-za-otkrivaneto-na-balgarskoto-predsedatelstvo-na-saveta-na-es.html", "text": "На 11 и 12 януари членовете на Европейската комисия (EK) ще бъдат на официално посещение в България по повод откриването на Българското председателство на Съвета на Европейския съюз (ЕС). Церемонията по откриване започва с концерт в 19:00 часа и ще бъде последвана от официална вечеря, на която домакин е премиерът Бойко Борисов. Това съобщиха от пресцентъра на Представителство на ЕК в България.\r\nНа 12 януари членовете на Европейската комисия ще участват в срещи с министрите от българското правителство, на които ще обсъждат основните приоритети на Председателството, сред които: външни работи, сигурност и отбрана, миграция и правосъдие; приобщаваща и стабилна Европа, близка до гражданите;  конкурентна, иновативна и дигитална Европа. \r\nСлед обсъжданията ще се проведе общо заседание на Колегиума на комисарите и българското правителство с участието на председателя на Европейската комисия Жан-Клод Юнкер и министър-председателя Бойко Борисов. \r\nПредседателят Юнкер и премиерът Борисов ще дадат и пресконференция за медиите. \r\nВ програмата на Председателя Юнкер са включени и самостоятелни срещи с президента на Република България Румен Радев, председателя на Народното събрание Цвета Караянчева и министър-председателя Бойко Борисов. Колегиумът на комисарите ще се срещне и с Председателския съвет на Народното събрание.", "date": "2018.01.10", "title": "Председателят Жан-Клод Юнкер и членовете на Европейската комисия пристигат в София за откриването на Българското председателство на Съвета на ЕС"}
{"url": "http://www.focus-news.net/news/2018/01/10/2475494/nsi-prez-noemvri-2017-g-indeksat-na-produktsiyata-v-sektor-stroitelstvo-e-s-14-nad-ravnishteto-ot-predhodniya-mesets.html", "text": "По предварителни данни през ноември 2017 г. индексът на продукцията в сектор „Строителство“ е с 1.4% над равнището от предходния месец. Това съобщиха от Националния статистически институт (НСИ). Данните показват увеличение от 7.9% на строителната продукция през ноември 2017 г. в сравнение със същия месец на 2016 година.\r\nПрез ноември 2017 г. индексът на произведената строителна продукция е над равнището от предходния месец, като продукцията от сградното строителство нараства с 1.9%, a от гражданското/инженерното строителство - с 0.6% . \r\nНа годишна база ръстът на строителната продукция през ноември 2017 г. се определя от положителния темп при сградното строителство, където увеличението е с 12.2%, а при гражданското/инженерното строителство - с 2.8%.", "date": "2018.01.10", "title": "НСИ: През ноември 2017 г. индексът на продукцията в сектор „Строителство“ е с 1.4% над равнището от предходния месец"}
{"url": "http://www.focus-news.net/news/2018/01/10/2475495/plovdiv18-godishno-momiche-e-zaloveno-za-poredna-krazhba.html", "text": "Криминално проявено момиче е задържано в полицията за поредна кражба. Това съобщиха от пресцентъра на МВР. Към 17 часа вчера във Второ РУ била отведена 18-годишна жителка на село Труд. Тя била хваната при опит да избяга от магазин за дрехи на ул. \"Райко Даскалов\" в областния град, след като задигнала портфейла на 49-годишната продавачка. Срещу извършителката е започнато бързо производство, предстои да бъде уведомена районната прокуратура.", "date": "2018.01.10", "title": "Пловдив:18-годишно момиче е заловено за поредна кражба"}
{"url": "http://www.focus-news.net/news/2018/01/10/2475496/burgas-obshtinskiyat-savetnik-ot-gerb-rumen-angelov-organizira-priemen-den.html", "text": "Общинският съветник от ГЕРБ-Бургас Румен Ангелов ще има приемен ден за граждани на 11 януари 2018 г. (четвъртък), от 16,30 ч. в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ.\r\nРумен Ангелов е член на постоянната Комисия за младежта и спорта, както и на постоянната Комисия по бюджет и финанси.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.01.10", "title": "Бургас: Общинският съветник  от ГЕРБ Румен Ангелов организира приемен ден"}
{"url": "http://www.focus-news.net/news/2018/01/10/2475497/kardzhali-peshehodets-e-postradal-pri-spor-s-shofyor-za-otneto-predimstvo.html", "text": "Пешеходец е пострадал при спор с шофьор за отнето предимство. Това съобщиха от пресцентъра на МВР. Досъдебно производство за нанесена телесна повреда на 42-годишен е образувано в РУ-Кърджали. По първоначални данни, на 5 януари, между пострадалия и 56-годишен водач възникнало спречкване за отнето предимство, при което пешеходецът паднал и получил изкълчване на раменната става. Шофьорът е задържан за срок до 24 часа в РУ-Кърджали и работата по случая продължава разследващ полицай.", "date": "2018.01.10", "title": "Кърджали: Пешеходец е пострадал при спор с шофьор за отнето предимство"}
{"url": "http://www.focus-news.net/news/2018/01/10/2475498/api-vremenno-dvizhenieto-po-pat-i-4-sevlievo-veliko-tarnovo-pri-s-novo-selo-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път I-4 Севлиево - Велико Търново при с. Ново село се осъществява двупосочно в една лента, поради катастрофа. Затворена за движение е лентата в посока София. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.10", "title": "АПИ: Временно движението по път I-4 Севлиево - Велико Търново при с. Ново село се осъществява двупосочно в една лента, поради катастрофа"}
{"url": "http://www.focus-news.net/news/2018/01/10/2475499/tass-vanshnoto-ministerstvo-na-rusiya-potvardi-sreshtata-mezhdu-sergey-lavrov-i-vanshniya-ministar-na-iran.html", "text": "От Министерството на външните работи на Русия потвърдиха срещата в сряда, 10 януари, на външния министър на страната Сергей Лавров с иранския му колега Мохамед Джавад Зариф, предава ТАСС.\r\n„Днес в МВнР е планирана работна среща на министрите на външните работи на Русия и Иран“, съобщиха от департамента за информация и печат на руското МВнР. „Ще бъдат обсъдени широк кръг от въпроси“.\r\nПо-рано официалният представител на външнополитическото ведомство на Ислямската република Бахрам Гасеми съобщи, че Зариф ще посети Москва в сряда „в рамките на текущите консултации между ръководителите на МВнР на Иран и Русия“.\r\nСлед визитата си в Русия, Зариф ще се отправи в Европа, където ще се срещне с колегите си от три страни-членки на ЕС, влизащи в шесторката за иранското ядрено досие – Германия, Франция и Великобритания.\r\nПревод и редакция:", "date": "2018.01.10", "title": "ТАСС: Външното министерство на Русия потвърди срещата между Сергей Лавров и външния министър на Иран"}
{"url": "http://www.focus-news.net/news/2018/01/10/2475500/yambol-16-godishen-mladezh-e-postradal-sled-kato-e-blasnat-ot-tovaren-avtomobil-v-grada.html", "text": "Малко преди 10:00 часа в дежурната част на ОДМВР – Ямбол е постъпил сигнал за възникнало в областния град пътнотранспортно произшествие с пострадал пешеходец. По първоначални данни, на ул. „Граф Игнатиев“ в района на кръстовището с ул. „Търговска“ 16-годишен младеж е ударен с дясната страна на товарен автомобил „Мерцедес“, движещ се в посока ДКЦ-1, управляван от 48-годишен мъж. Това съобщиха от ОДМВР – Ямбол. При сблъсъка момчето е получило аркада на лява вежда, без опасност за живота. То е транспортирано и оставено под наблюдение в МБАЛ-Ямбол. Пробата на водача на употреба на алкохол е отрицателна. На местопроизшествието е извършен оглед, образувано е досъдебно производство. Работата по установяване на причините за инцидента продължава.", "date": "2018.01.10", "title": "Ямбол: 16-годишен младеж е пострадал, след като е блъснат от товарен автомобил в града"}
{"url": "http://www.focus-news.net/news/2018/01/10/2475501/burgas-v-grada-shte-se-provede-fermerski-pazar-na-14-yanuari.html", "text": "След дългата коледна ваканция участниците от фермерския пазар в Бургас отново ще предложат на потребителите своите продукти. Това съобщиха от пресцентъра на Община Бургас. Производителите се събират отново на Славейковото пазарче тази неделя, 14 януари, от 11:00 до 16:00 ч.\r\nВсеки ще има възможност да си закупи чиста и здравословна храна – млечни и месни продукти, хляб с квас, тахани, сладки и солени изкушения, мед и пчелни продукти, сладка, вина, билки, подправки и др.", "date": "2018.01.10", "title": "Бургас: В града ще се проведе фермерски пазар на 14 януари"}
{"url": "http://www.focus-news.net/news/2018/01/10/2475502/metodi-chimev-kmet-na-dupnitsa-prez-nastoyashtata-godina-shte-rabotim-osnovno-po-podobryavaneto-na-infrastrukturata.html", "text": "През настоящата година ще работим основно по подобряването на инфраструктурата. Това каза пред Радио „Фокус” – Кюстендил кметът на Община Дупница Методи Чимев. По думите му това е един от основните проблеми за общината, но и един от основните приоритети за настоящата година. \r\n„Това, което сме заложили в проекта за бюджет, което разбира се, че търпи и корекции, за съсредоточаване на голяма част от нашия ресурс от местни приходи в тази посока”, каза Методи Чимев. По думите в най-големия жилищен квартал на Дупница вече е започнала е рехабилитацията на водопровода по проект, който ще бъде довършен. Залага се изграждане на не по-малко от 10 до 15 км нова пътна инфраструктура. „Това са приоритетите върху които ще работим, но идеята е да бъде подобрена и инфраструктурата на територията на селата”, каза Методи Чимев.\r\nВенцеслав ИЛЧЕВ", "date": "2018.01.10", "title": "Методи Чимев, кмет на Дупница: През настоящата година ще работим основно по подобряването на инфраструктурата"}
{"url": "http://www.focus-news.net/news/2018/01/10/2475503/burgas-postavyat-premierno-chamkoriya-v-grada.html", "text": "Постановката „Чамкория“ на Явор Гърдев по романа на Милен Русков се превърна в театрален хит, който не трябва да бъде пропускан. Спектакълът ще бъде представен от Театър 199 „Валентин Стойчев“ на 24 януари в залата на Дома на нефтохимика в Бургас от 19:00 часа. Това съобщиха от пресцентъра на Община Бургас.\r\n\"Това е едно незабравимо, смешно и вълнуващо пътешествие, което отвежда публиката назад във времето до 1928 година\", посочват още от Общината.\r\nДействието проследява едно необикновено пътешествие от София до Чамкория с простосърдечния простосърдечния и изключително духовит герой на Захари Бахаров – бае Славе.\r\nСпектакълът не е подходящ за лица под 16 години.", "date": "2018.01.10", "title": "Бургас: Поставят премиерно „Чамкория“ в града"}
{"url": "http://www.focus-news.net/news/2018/01/10/2475504/reuters-pro-republikanskite-katalunski-partii-shte-podkrepyat-karles-puchdemon-za-regionalen-lider.html", "text": "Двете основни про-републикански партии в испанския автономен регион Каталуния се съгласиха да подкрепят кандидатурата на бившия си лидер Карлес Пучдемон за председател на регионалното правителство, увеличавайки вероятността от нов опит за постигане на независимост на областта от Испания през тази година, предава Reuters.\r\nПредставителят на „Заедно за Каталуния“ Жорди Ксукла заяви в сряда, че неговата партия и „Леви републиканци за Каталуния“ ще подкрепят завръщането на Пучдемон на позицията, от която поведе региона към независимост.\r\n„Резултатът от 21 декември ни даде мандат да следваме желанията на мнозинството. Кандидатът за президент очевидно ще бъде Пучдемон“, заяви каталунския политик пред испанско радио.\r\nПучдемон е в самоналожено изгнание в Брюксел и може да бъде арестуван ако се върне в Испания. Другият главен кандидат на про-републиканските партии е лидерът на Левите републиканци Ориол Хункерас, който излежава присъда в мадридски затвор.Агенция „Фокус“ припомня:\r\nПремиерът на Испания Мариано Рахой насрочи регионални избори в Каталуния за 21 декември м.г., в опит да разреши най-тежката политическа криза в Испания от десетилетия, след като каталунското правителство, начело с Пучдемон, обяви независимост от Испания през октомври, на основание на проведен референдум за сецесия на областта.\r\nРепубликанските партии постигнаха крехко мнозинство в парламента в изборите, въпреки че не получиха 50% от пропорционалния вот. Изборите не дадоха решително предимство на никой и показаха, че каталунското общество е разделено по въпроса за независимостта на областта.\r\nПревод и редакция:", "date": "2018.01.10", "title": "Reuters: Про-републиканските каталунски партии ще подкрепят Карлес Пучдемон за регионален лидер"}
{"url": "http://www.focus-news.net/news/2018/01/10/2475505/veliko-tarnovo-otkriha-edno-ot-telata-na-zaginalite-pri-pozhara-v-selo-kamen.html", "text": "Откриха едно от телата на загиналите при пожара в село Камен, съобщиха от ОДМВР – Велико Търново. Търсенето продължава. По първоначална информация загиналите са трима. Огънят е унищожил изцяло двуетажната къща. В нея били 76-годишният стопанин, 74-годишната му съпруга и 54-годишната им дъщеря.", "date": "2018.01.10", "title": "Велико Търново: Откриха едно от телата на загиналите при пожара в село Камен"}
{"url": "http://www.focus-news.net/news/2018/01/10/2475506/ivan-totev-kmet-na-plovdiv-gradat-shte-bade-edna-ot-mnogo-uspeshnite-kulturni-stolitsi.html", "text": "Градът ще бъде една от много успешните културни столици. Това каза пред журналисти кметът на Пловдив Иван Тотев, предаде репортер на Радио „Фокус”-Пловдив. “Пловдив-Европейска столица на културата 2019″ вече е марка, която работи за града“, посочи Тотев. „Ние вече черпим дивиденти от това и нямаме никакви съмнения, че проектът ще бъде изключително успешен“, заяви още кметът. По думите му не е случайно, че в град Пловдив се отчита ръст на посещенията на туристи с около 15% всяка година, както и удвояване на броя на нощувките за последните 5 години. Докато през 2011 г. броят на нощувките в града е бил 240 000, през 2016 година те са достигнали до 500 000, а през 2017 г. - над 500 000. „В рамките на 5-6 години ние имаме над 100% увеличение на броя на нощувки в града”, коментира Тотев.\r\n„2018 ще бъде годината, в която ще се работи в Тютюневия град”, каза още Иван Тотев. „Тютюневият град е нещо, което ще бъде възродено като феникс от пепелта, благодарение на това, че Пловдив е културна столица. Ние ще променим града си и вече го променяме”, посочи още Тотев.\r\nТой още веднъж припомни, че в рамките на месец ще бъде направено публично представяне на проекта \"Тютюнев град\", заедно с мерките, които община Пловдив ще заложи в подробния си устройствен план. В Бюджета на Община Пловдив е заделена сумата от над 1 милион лева, които ще отидат за улична инфраструктура там. Ще се прецени кои улици ще станат със специален режим на преминаване и дали ще има площадни пространства в Тютюневия град. В началото на февруари ще бъдат показани всички съгласувани с институциите мерки, които ще трябва да бъдат съблюдавани и спазвани там, за да бъде отпушен инвестиционния процес.\r\nЗаделени са и над 400 000 лв. за малки събития на малки организации. „Всичко това нямаше как да се случи, ако Пловдив не беше спечелил проекта „Културна столица на Европа”, въпреки че слушахме до последния момент как Пловдив не е готов, как Пловдив няма да спечели, как Пловдив няма с какво да аргументира своето желание да бъде културна столица”, заяви Иван Тотев.\r\nПо думите на пловдивския кмет сега е важна подкрепата на жителите на града и на всички, които имат пряко или косвено отношение към реализирането на проекта „Пловдив – Европейска столица на културата 2019”. „Средствата, които са осигурени от Общината и от държавата за осъществяването на този проект, идват точно навреме и в стойности, които да осигурят абсолютен комфорт за работа по проекта”, коментира още кметът на Пловдив Иван Тотев.\r\nЦветана ТОНЧЕВА", "date": "2018.01.10", "title": "Иван Тотев, кмет на Пловдив: Градът ще бъде една от много успешните културни столици"}
{"url": "http://www.focus-news.net/news/2018/01/10/2475507/ministar-lilyana-pavlova-15-elektricheski-avtomobila-s-nulevi-so2-emisii-shte-transferirat-pristigashtite-za-sabitiyata-ot-kalendara-na-balgarskoto-predsedatelstvo.html", "text": "С нулеви СО2 емисии, в рамките на шест месеца, електрически автомобили  ще осигуряват ежедневни трансфери на пристигащите за събитията от календара на Българското председателство гости на София от летището до НДК и хотелите, в които са настанени. Това стана ясно от думите на министъра на Българското председателство на Съвета на ЕС 2018 Лиляна Павлова, която представи електрическите автомобили, които ще превозват делегатите по време на председателството, предаде репортер на Агенция „Фокус”. Te са 15 на брой и са разположени на паркинга на Терминал 2 на Летище „София“, където са в очаквана да започнат трансферите. „Имам мандат, даден ми от името на правителството в решение на Министерски съвет, с което съм упълномощена да сключа договори за партньорство с всички, които желаят да бъдат спонсори и партньори на Българското председателство”, поясни министър Павлова и подчерта, че автомобилите са в резултат на договор за партньорство с „Рено Нисан България”. Заедно с тях от фирмата осигуряват и шофьори, които ще извършват трансферите през следващите 6 месеца. Изградени са и зарядни електрически станции, които ще могат да бъдат използвани и след края на Председателството.\r\nМинистър Павлова поясни, че електромобилите ще бъдат използвани от делегатите от категория B и C, които са малко над 10 000 хиляди. \r\n„Имаме сключени договори за партньорство във всички направления – с производители на български храни и напитки,  вино и др. Имаме партньори, които ще подпомогнат министерствата и в провеждането на срещи. Партньорства имаме във всички направления”, обясни още министър Павлова. \r\nИван ЛАЗАРОВ", "date": "2018.01.10", "title": "Министър Лиляна Павлова: 15 електрически автомобила с нулеви СО2 емисии ще трансферират пристигащите за събитията от календара на Българското председателство"}
{"url": "http://www.focus-news.net/news/2018/01/10/2475508/georgi-parvanov-prezident-2002-2012-spomenat-mi-za-10-yanuari-1997-g-e-mnogo-tyagosten-dobre-pomnya-sblasaka-pred-parlamenta.html", "text": "Споменът ми за 10 януари 1997 г. е много тягостен, защото добре помня и сблъсъка пред парламента. Помня добре тези атаки. Това каза в интервю за Агенция „Фокус“ Георги Първанов - президент на Р България в периода 2002-2012 г., а до избирането му за държавен глава - народен представител и председател на Българската социалистическа партия (1996 – 2001) по повод навършването на 21 години от събитията на 10 януари 1997 г. „Между другото тогава посрещнах действащия президент д-р Желю Желев, светла му памет, на летището. Той кацна от чужбина с молба за някакво въздействие. Така или иначе това не се получи и нещата се реализираха в един естествен ход. Помня разбира се и много вътрешни битки, съпротива, стремеж на една част от левицата да водим една битка до края с цената на всичко. Слава Богу, това не се получи, защото се видя, че в страната може да има и лидерство, насочено в конструктивна посока“, коментира Първанов. \r\nТой уточни, че трудно би могъл да обобщи накратко тези многобройни и противоречиви впечатления. „Разбира се, по онова време имаше основания за икономическо и социално недоволство на голяма част от обществото. Протестът имаше своите рационални корени и в същото време беше използван политически от опозицията на един определен етап. Помня добре как бившият премиер Иван Костов определи 10 януари като най-знаменателното събитие на 20 век. Сега вече почти никой не си спомня за това. Признавам, че и аз бях забравил, че днес е датата, на която отбелязваме това събитие – окупацията, атаката срещу парламента и парламентаризма“, допълни Първанов. „За мен става дума за две тенденции в българската политика, които са си давали сблъсък през годините.  Едната е конфронтационната, разрушителната тенденция, която е с най-ярка проява на 10 януари. Другата е съзидателната, която пък има своята най-ярка проява на 4 февруари с връщането на мандата от Николай Добрев, светла му памет, и моя милост. С това показахме, че властта не може да бъде самоцел, че властта трябва да се упражнява за хората и когато това не се случва, нищо по-естествено от това да отстъпиш назад“, подчерта Първанов.\r\nСпоред него със сигурност е могло да се мисли и са били лансирани много варианти за преодоляване на икономическата и на политическата криза на определен етап. „Имаше варианти и за програмно правителство, което да изведе страната от кризата. Разбира се, опозицията не пожела да приеме този вариант. Нагнети, ескалира протеста и се стигна до този вариант. В крайна сметка всичко е добре и свърши добре. Мисля, че така хората видяха, че една разумна тенденция може наистина в един друг период от време да бъде подкрепена и да получи своите шансове“, каза още Георги Първанов.\r\nЛюба АЛЕКСИЕВА", "date": "2018.01.10", "title": "Георги Първанов, президент (2002-2012): Споменът ми за 10 януари 1997 г. е много тягостен – добре помня сблъсъка пред парламента"}
{"url": "http://www.focus-news.net/news/2018/01/10/2475509/sofiyska-rayonna-prokuratura-vnese-obvinitelen-akt-sreshtu-shofyor-blasnal-s-avtomobila-si-peshehodets.html", "text": "Под ръководството и надзора на Софийска районна прокуратура e приключено разследването по досъдебно производство, водено срещу обвиняемия Николов, за извършено от него престъпление по нарушаване правилата за движение по пътищата при управление на МПС, последвано от причиняване по непредпазливост на телесна повреда на друго лице. Това съобщиха от пресцентъра на Прокуратура на Република България. С внесен от СРП обвинителен акт, Борис Николов е обвинен в това, че на 28 април 2017 г. около 16.00 часа в София, при управляване на лек автомобил „Рено Клио“ по ул. „Академик Стефан Младенов“, в района на кръстовището образувано с ул. „8 – ми декември“, е нарушил правилата за движението по пътищата, като не спрял преди кръстовището и навлязъл в него при червен забранителен сигнал на светофарната уредба. След това се отклонил вдясно към ул. „8 – ми декември“ и ударил с предната част на автомобила си пресичащия пътното платно пешеходец с инициали К.М. По този начин обвиняемият Николов по непредпазливост причинил на пешеходеца счупване на шийката на лявата раменна кост (нараняване, покриващо признаците на „средна телесна повреда“). Извършеното от Николов деяние се наказва с лишаване от свобода до три години или пробация. Предстои делото срещу Николов да бъде насрочено за разглеждане в Софийски районен съд.", "date": "2018.01.10", "title": "Софийска районна прокуратура внесе обвинителен акт срещу шофьор, блъснал с автомобила си пешеходец"}
{"url": "http://www.focus-news.net/news/2018/01/10/2475510/yulian-arnaudov-institut-za-patna-bezopasnost-tseliyat-protses-po-upravlenie-na-bezopasnostta-na-dvizhenieto-po-patishtata-se-nuzhdae-ot-korektsiya.html", "text": "В момента целият процес по управление на безопасността на движението по пътищата се нуждае от корекция. Това каза на пресконференция във Варна Юлиан Арнаудов, член на Постоянната комисия по пътна безопасност в Общински съвет-Варна и представител за Варна на Института за пътна безопасност, учреден в края на 2017 година, предаде репортер на Радио „Фокус“ – Варна. Той посочи, че в момента в България за пътната безопасност отговарят множество държавни институции и отговорността е споделена. \r\n„Взаимодействието и координацията между тях е от ключово значение, което не се получава на практика. Събирането на информация за пътнотранспортните произшествия, анализирането и предлагането на мерки за ограничаване на пътнотранспортните произшествия се извършва от един държавен орган – МВР,  което противоречи на добрите практики за анализ и противодействие на пътнотранспортния травматизъм. Контролът върху дейността на отговорните институции се осъществява от самите тях, на практика няма създаден механизъм за външен одит“, заяви Юлиан Арнаудов. По думите му информация за причините за настъпването на пътнотранспортни произшествия се изнася в общественото пространство некоректно, като различните институции си прехвърлят отговорността един на друг, а потърпевши са водачите. „Няма приета система за оценка на реалните загуби от пътнотранспортни произшествия, което възпира инвестицията да се предотвратят тези инциденти. Научноизследователската дейност е сведена до минимум и се забавя внедряването на добри световни практики по безопасност на движението. Имаме добри контакти извън България и можем да внедрим работещи практики. По-лесно е да внедриш работещ механизъм, отколкото да се загуби дълго време и ресурс, за да се стигне до определени изводи“, отбеляза Юлиан Арнаудов. \r\nТой добави, че Институтът за пътна безопасност е създаден по модел на американската автомобилна асоциация, която наброява около 10 млн. членове. „Нашият мотив е много силен и чист. Искаме сигурност за децата ни, която да е на по-високо ниво, отколкото е в момента. Ние няма да изземваме функциите на институциите, но искаме нещата да се случват“, каза още Юлиан Арнаудов.\r\nМарияна ВАЛЕНТИНОВА", "date": "2018.01.10", "title": "Юлиан Арнаудов, Институт за пътна безопасност: Целият процес по управление на безопасността на движението по пътищата се нуждае от корекция"}
{"url": "http://www.focus-news.net/news/2018/01/10/2475511/kyustendil-uvedomleniya-na-elektronen-adres-i-izdavane-na-elektronna-faktura-sa-sred-novostite-pri-plashtane-na-mestnite-danatsi-i-taksi-v-obshtinata.html", "text": "Уведомления на електронен адрес и издаване на електронна фактура са сред новостите при плащане на местните данъци и такси в Кюстендил. Това каза пред Радио „Фокус” – Кюстендил Надя Каратова, зам.-кмет на Община Кюстендил. По думите й общината предлага нов начин за получаване на месечни фактури, както и уведомителни писма. „Електронната фактура е документ, подписан с валиден електронен подпис и е напълно равностойна на съответния хартиен носител”, каза Надя Каратова. По думите й използваната система дава възможност на потребителя напълно безплатно да получава, преглежда, потвърждава получаването на електронните документи. Община Кюстендил предоставя на всички данъкоплатци и възможността годишните съобщения за дължимите местни данъци и такси да се получават и на електронна поща, след заявяване в отдел „Местни приходи“ при община Кюстендил.\r\nВенцеслав ИЛЧЕВ", "date": "2018.01.10", "title": "Кюстендил: Уведомления на електронен адрес и издаване на електронна фактура са сред новостите при плащане на местните данъци и такси в общината"}
{"url": "http://www.focus-news.net/news/2018/01/10/2475512/tass-ot-ruskoto-mvnr-sa-obsadili-s-poslanika-na-balgariya-prioritetite-na-sofiya-za-predsedatelstvoto-v-saveta-na-es.html", "text": "Първият заместник-министър на външните работи на Русия Владимир Титов е обсъдил в сряда с посланика на България в Москва Бойко Коцев приоритетите на София за председателството в Съвета на Европейския съюз. Както съобщават от руското външно ведомство, срещата се състояла по инициатива на българската страна, предава ТАСС.\r\n„В хода на беседата са обсъдени приоритетите на българското председателство в Съвета на ЕС през първата половина на 2018 година“, информираха от министерството.\r\nОсвен това, дипломатите са засегнали актуални аспекти от двустранното сътрудничество, включително съвместните мероприятия по празнуването на 3 март т.г. на 140-ата годишнина от освобождението на България в резултат от Руско-турската война от 1877-1878 година.\r\nПревод и редакция:", "date": "2018.01.10", "title": "ТАСС: От руското МВнР са обсъдили с посланика на България приоритетите на София за председателството в Съвета на ЕС"}
{"url": "http://www.focus-news.net/news/2018/01/10/2475513/predsedatelyat-na-narodnoto-sabranie-tsveta-karayancheva-shte-uchastva-v-tseremoniyata-po-otkrivaneto-na-balgarskoto-predsedatelstvo-na-saveta-na-es-na-11-yanuari.html", "text": "Председателят на Народното събрание Цвета Караянчева ще участва в церемонията по откриването на Българското председателство на Съвета на Европейския съюз на 11 януари 2018 г. в Народния театър „Иван Вазов“. Това съобщиха от пресцентъра на Народното събрание. Церемонията ще започне с изпълнение на химна на Република България от Детския хор на Българското национално радио. Следват встъпителни думи от министъра за Българското председателство Лиляна Павлова и речи на президента на Република България Румен Радев, председателя на Народното събрание Цвета Караянчева, председателя на Европейския парламент Антонио Таяни, председателя на Европейския съвет Доналд Туск, председателя на Европейската комисия Жан-Клод Юнкер и министър-председателя на Република България Бойко Борисов. След това Детският хор ще изпълни и химна на Европейския съюз.", "date": "2018.01.10", "title": "Председателят на Народното събрание Цвета Караянчева ще участва в церемонията по откриването на Българското председателство на Съвета на ЕС на 11 януари"}
{"url": "http://www.focus-news.net/news/2018/01/10/2475514/emiliyan-nedyalkov-sfmvr-vidin-v-simvolichnite-protestnite-deystviya-na-11-yanuari-shte-se-vklyuchat-vidinski-politsai-koito-ne-sa-na-rabota-i-sa-v-sofiya.html", "text": "В символичните протестните действия на 11 януари ще се включат видински полицаи, които не са на работа и са в София, каза за Радио „Фокус“ – Видин Емилиян Николов, председател на видинската структура към Синидикалната федерация на служителите в МВР (СФМВР). Той обясни, че както е посочено в съобщението на синдикалната организация за протеста, ще има малки групи от полицаи, които ще бъдат ситуирани на места и не се залага на масовост. „Ще участват предимно полицаи от управления, които са близо до София. Заради това няма да има организирана група от Видин“, заяви Емилиян Недялков. \r\n„Ние продължаваме да поддържаме исканията за 15% увеличение на заплатите на полицаите, това е гласувано на наша национална конференция, на която и аз съм присъствал. Когато постигнем някакво общо съгласие на така наречения Съвет за социално партньрство, който трябва да е консултативен орган на министъра, то министърът не се съобразява с тези решения. Това още повече намалява ролята на Съвета за социално партньорство“, каза Емилиян Недялков. Той посочи, че тези неща са обсъждани в синдикалните организации и те са категорични за продължаване на протестните действия в рамките на позволеното от закона.\r\nАнна ЛОЗАНОВА", "date": "2018.01.10", "title": "Емилиян Недялков, СФМВР-Видин: В символичните протестните действия на 11 януари ще се включат видински полицаи, които не са на работа и са в София"}
{"url": "http://www.focus-news.net/news/2018/01/10/2475515/veliko-tarnovo-uvelichavat-se-ostrite-respiratorni-zabolyavaniya-na-teritoriyata-na-oblastta.html", "text": "Увеличават се случаите на остри респираторни заболявания на територията на област Велико Търново. Това съобщиха за Радио „Фокус“ – Велико Търново от Регионална здравна инспекция-Велико Търново. През последния месец броят на заболелите варира в границите между 11 и 20 души, а миналата седмица техният брой е 31.\r\nПрез изминалата седмица са регистрирани 14 заразени с варицела на територията на областта – 10 от тях са в Горна Оряховица, два – във Велико Търново и по един – в Лясковец и Стражица. Отчетени са два случая на скарлатина – във Велико Търново и Елена. Двама са заболели от вирусен менингоенцефалит, а един от вирусен хепатит. Регистрирани са 15 ентероколити.\r\nНадежда КРЪСТЕВА", "date": "2018.01.10", "title": "Велико Търново: Увеличават се острите респираторни заболявания на територията на областта"}
{"url": "http://www.focus-news.net/news/2018/01/10/2475516/prezidentat-rumen-radev-shte-uchastva-v-tseremoniyata-za-otkrivaneto-na-balgarskoto-predsedatelstvo-na-saveta-na-es-na-11-yanuari.html", "text": "На 11 януари 2018 г. от 19.00 часа в Народния театър „Иван Вазов“ държавният глава Румен Радев ще участва в церемонията за откриването на Българското председателство на Съвета на ЕС. Това съобщиха от прессекретариата на държавния глава. Президентът ще бъде и гост на концерта по случай началото на Председателството.", "date": "2018.01.10", "title": "Президентът Румен Радев ще участва в церемонията за откриването на Българското председателство на Съвета на ЕС на 11 януари"}
{"url": "http://www.focus-news.net/news/2018/01/10/2475517/varna-institutat-za-patna-bezopasnost-predlaga-speshno-priemane-na-nova-natsionalna-strategiya-za-edinna-darzhavna-politika-po-bezopasnost-na-dvizhenieto-po-patishtata.html", "text": "Експертите на Института за пътна безопасност предлагат спешно приемане на нова национална стратегия за единна държавна политика по безопасност на движението по пътищата. Това каза на пресконференция във Варна Анелия Танева, представител за Варна на Института за пътна безопасност, предаде репортер на Радио „Фокус“ – Варна. \r\n„Нашите експерти предлагат две важни стъпки за нормализиране на пътнотранспортната обстановка в страната. Първата стъпка е да бъде създадена организация с достатъчно голям административен капацитет, за да може да извършва постоянен мониторинг на пътнотранспортната обстановка и да подпомага ефективно Министерски съвет при взимането на решения. Тази организация би следвало да бъде еднакво отдалечена от всички организации, участващи в системата. Анализите, които тя ще изготвя, както и мерките, които ще предлага, ще се предоставят на Министерски съвет и областните управители, а те ще възлагат тяхното изпълнение. Необходимостта ежегодно да се одитира цялата дейност по изпълнение на целите също налага да се създаде такъв орган. Втората стъпка е спешно да се приеме нова национална стратегия за единна държавна политика по безопасността на движението по пътищата, съобразена с малкото време, което остава до края на срока за изпълнение на европейската програма в тази насока“, заяви Анелия Танева.\r\nМарияна ВАЛЕНТИНОВА", "date": "2018.01.10", "title": "Варна: Институтът за пътна безопасност предлага спешно приемане на нова национална стратегия за единна държавна политика по безопасност на движението по пътищата"}
{"url": "http://www.focus-news.net/news/2018/01/10/2475518/natsionalniyat-savet-na-bsp-shte-obsadi-istanbulskata-konventsiya-na-13-yanuari-2018-g.html", "text": "Националният съвет на БСП ще обсъди Истанбулската конвенция на 13 януари 2018 г. Това съобщи заместник-председателят на БСП Кирил Добрев по време на пресконференция след заседание на Изпълнителното бюро на БСП, предаде репортер на Агенция „Фокус“. Кирил Добрев посочи, че на Пленума ще бъдат обсъдени и други въпроси. Стана ясно, че заседанието на Националния съвет е предвидено за 11.00 часа. \r\nДеница КИТАНОВА", "date": "2018.01.10", "title": "Националният съвет на БСП ще обсъди Истанбулската конвенция на 13 януари 2018 г."}
{"url": "http://www.focus-news.net/news/2018/01/10/2475519/kyustendil-ot-nachaloto-na-godinata-tsentarat-za-podkrepa-na-lichnostno-razvitie-v-grada-e-razshiril-deynostta-si.html", "text": "От началото на годината Центърът за подкрепа на личностно развитие в Кюстендил е разширил дейността си. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й промяната на дейността, на Центъра за подкрепа на личностно развитие  – Обединен детски комплекс в град Кюстендил, се е наложила поради факта, че центърът за кариерно ориентиране, който съществува в Кюстендил е прекратил своята дейност на 31 декември 2017 година. \r\n„Този център за кариерно ориентиране е създаден, както в Кюстендил, така и в останалите областни центрове на страната от Министерството на образованието и науката по проект, който първоначално е финансиран от програма „Развитие на човешките ресурси”, а в последствие от Оперативна програма „Наука и образование за интелигентен растеж”. Тъй като проектът приключи на 31 декември 2017 година, министърът на образованието и науката предложи да бъдат запазени тези центрове”, каза Нели Петкова. Предложените варианти са били два. Единият вариант е да бъде създаден център за подкрепа за личностно развитие с дейност кариерно ориентиране и консултиране и вторият вариант е към съществуващите центрове за подкрепа на личностно развитие да се добави дейността кариерно ориентиране и консултиране. „Община Кюстендил избра втория вариант. Няма нужда да създаваме център за подкрепа за личностно развитие, защото ние имаме създаден такъв, така че към дейността на Центъра за подкрепа и личностно развитие – Обединен детски комплекс, се добави и дейността кариерно ориентиране и консултиране, която вече е факт”, каза Нели Петкова.\r\nТя посочи също, че Центърът за кариерно ориентиране в Кюстендил ще обслужва ученици от цялата област, като там учениците могат да получават информация, да бъдат насочвани, съобразено с индивидуалните им потребности и възможности към различните специалности, по които се извършва обучение за средно образование от една страна, и от друга страна за висше образование. Кадрите, които са работили в този център за кариерно ориентиране, са обучени в продължение на години. „Те са професионалисти в тази област и идеята е тази дейност да продължи, която е и част от подкрепата, съгласно наредбата за приобщаващото образование. Непрекъснато минават деца оттам, кариерните консултанти посещават и училищата на място. Влизат в часовете на класа, провеждат индивидуални срещи, провеждат групови срещи, те са вършили такава дейност на територията на област Кюстендил, защото това беше областен център. Вече тази дейност става общинска, като идеята на Министерството на образованието и науката, е останалите общини в областта да ползват тази услуга безплатно при заявка от тяхна страна”, каза Нели Петкова.\r\nВенцеслав ИЛЧЕВ", "date": "2018.01.10", "title": "Кюстендил: От началото на годината Центърът за подкрепа на личностно развитие в града е разширил дейността си"}
{"url": "http://www.focus-news.net/news/2018/01/10/2475520/pernik-vaorazhen-mazh-e-obral-denonoshten-magazin-v-kv-moshino.html", "text": "Въоръжен мъж е обрал денонощен магазин в пернишкия кв. \"Мошино\". Това съобщиха за Агенция \"Фокус\" от ОДМВР - Перник. Сигналът за нападението е получен в 00.30 часа тази нощ. Неизвестен за сега мъж, въоръжен с пистолет и спрей, е заплашил продавачката и е задигнал около 850 лв. от оборота. Предприети са действия за установяването на извършителя. По случая е образувано досъдебно производство.", "date": "2018.01.10", "title": "Перник: Въоръжен мъж е обрал денонощен магазин в кв. \"Мошино\""}
{"url": "http://www.focus-news.net/news/2018/01/10/2475521/ministar-lilyana-pavlova-protestite-v-nachaloto-na-predsedatelstvoto-ne-tryabva-da-ni-pritesnyavat-stiga-izborat-na-data-i-myasto-da-ne-e-praven-tendentsiozno.html", "text": "Първо трябва кажа, че ние живеем в една демократична държава и общество и това, че имa протести, не трябва да ни притеснява. Това заяви пред журналисти министърът на Българското председателство на Съвета на ЕС 2018 Лиляна Павлова, във връзка с насрочените няколко протеста на 11 януари, когато ще бъда даден стартът на Председателството, предаде репортер на Агенция „Фокус”. Според Павлова в демократичните общества протестът е най-нормалната форма за изразяване на мнение. „Друг е въпросът, ако за тези протести или поне част от тях, изборът на дата и място е правен тенденциозно и с цел да бъдат под светлината на прожекторите, да бъдат отразени и Не дай Боже – да се петни имиджът на България. Ако е с тази цел, ще е тъжно и жалко. Протестите са най-демократичната форма за изразяване на мнение, стига да на са тенденциозни и незаконни”, посочи министър Павлова.\r\nВъв връзка с демонтирания Билборд със синдикално послание на служителите на МВР, които също се готвят за протест в началото на Председателството, Павлова обясни: „Държа да отбележа, че той е свален по инициатива на частната фирма, която го е сложила и свалила. Ние категорично осъждаме това действие. Лично министър-председателят Борисов, не само осъди това действие, но обсъдихме на Министерски съвет, че при необходимост и заявка сме готови да предоставим всички билбордове, които сме наели за целите на Председателството. Аз лично говорих по телефона с представител на синдиката на МВР и сме готови да им го предоставим”. \r\nИван ЛАЗАРОВ", "date": "2018.01.10", "title": "Министър Лиляна Павлова: Протестите в началото на Председателството не трябва да ни притесняват, стига изборът на дата и място да не е правен тенденциозно"}
{"url": "http://www.focus-news.net/news/2018/01/10/2475522/federalna-novinarska-agentsiya-balgariya-promeni-ritorikata-si-i-e-gotova-da-se-prisaedini-kam-vsyaka-antiruska-kampaniya.html", "text": "България промени риториката си и е готова да се присъедини към всяка антируска кампания, според мнението на анализатори от руските медии, предава руската „Федерална новинарска агенция“.\r\nОт 1 януари 2018 година, България пое ротационното председателство в Съвета на Европейския съюз. В хода още на първото заседание, представителят на София Димитър Цанчев обвини Русия, че не следва установените в руско-българските отношения договорки, съгласно които ключово искане е изпълняването на минските споразумения.\r\nДипломатът е заявил също, че Русия не уважава международното право и е призовал Москва да изтегли намиращата се около границите на Донбас тежка военна техника.  При това Цачев не е привел конкретни факти за потвърждение на своите думи и не си е спомнил за действията на Киев в Източна Украйна.\r\nСпоред мнението на аналитика на електронното издание Planet Today, думите на българския дипломат изразяват официалната позиция на София и свидетелстват за това, че днес България е готова да вземе участие във всяка антируска кампания, забравяйки за своите стремежи да влезе в състава на СССР и за това, как нееднократно Русия я е освобождавала от окупация.\r\nОт агенцията напомнят, че българските граждани не споделят настроенията на политиците си. Те продължават да поддържат Донбас и да се борят против украинския фашизъм. През януари месец, в българските градове са се провели акции под лозунгите: „Донбас – мълчанието убива“ и „Да подкрепим Донбас, да спрем фашизма“.\r\nПревод и редакция:", "date": "2018.01.10", "title": "„Федерална новинарска агенция“: България промени риториката си и е готова да се присъедини към всяка антируска кампания"}
{"url": "http://www.focus-news.net/news/2018/01/10/2475523/blagoevgrad-dvoyno-poveche-pisma-sa-pusnati-v-kutiyata-na-dyado-koleda-v-sravnenie-s-minalata-godina.html", "text": "Двойно повече писма в сравнение с миналата година са пуснати в Кутията на Дядо Коледа в Благоевград. Това стана ясно, след като те бяха извадени и подготвени за разглеждане от специално сформирана Комисия, съобщиха от пресцентъра на Общината. Инициативата се провежда за поредна година и е по идея на кмета д-р Атанас Камбитов. Журито в състав Соня Кацарска - ръководител на школата по „Литературно творчество“ към Център за личностно и творческо развитие на децата на Благоевград, Давид Калпачки - преподавател - ментор към детска радио школа към Центъра и Даниела Кочаркова - старши учител по български език и литература в XI ОУ „Христо Ботев“ ще имат нелеката задача да изберат 10 оригинални, интересни, различни писма. Те ще бъдат прочетени лично от кмета д-р Атанас Камбитов, който ще влезе за поредна година в ролята на Дядо Коледа и ще награди авторите на писмата. Практиката досега показва, че децата молят Дядо Коледа в писмата си не само за материални подаръци, но и за мир, любов и разбирателство сред хората.", "date": "2018.01.10", "title": "Благоевград: Двойно повече писма са пуснати в кутията на Дядо Коледа в сравнение с миналата година"}
{"url": "http://www.focus-news.net/news/2018/01/10/2475524/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "След три дни за петнадесета поред година в Симитли ще се проведе превърналият се в традиционен за общината фестивал на кукерските и маскарадните игри „Симитлия – Древната земя на кукерите“. В рамките на няколко часа стадион „Септември“ в града ще се превърне в сцена на която ще дефилират хиляди кукери от страната и чужбина. Подготовката за юбилейното издание на фестивала тече с пълна сила, а от Община Симитли обещават, че ще има много изненади както за участниците, така и за публиката на „Симитлия – Древната земя на кукерите“. На предстоящото събитие е посветено и днешното издание на предаването „Симитли – минало, настояще и бъдеще“ на Радио „Фокус“ – Пирин. Какво трябва да знаем за кукерите и защо фестивалът в Симитли е различен от останалите, които се провеждат в страната са само малка част от въпросите, които ще зададем на нашите гости, общото между които е, че и двамата са журирали на фестивала в Симитли. Това са фолклористът проф. Костадин Динчев и Кирил Бельов, танцьор и един от най-големите хореографи в страната. В края на предаването няма да пропуснем да направим и обзор на по-важните новини и събития за общината от последните 7 дни.\r\nТелефоните за връзка със студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.01.10", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/01/10/2475525/prof-kostadin-dinchev-folklorist-festivalat-simitliya-drevnata-zemya-na-kukerite-predstavya-tsyalata-sashtnost-na-kukerskata-traditsiya-po-mnogo-atraktiven-nachin.html", "text": "Фестивалът „Симитлия – Древната земя на кукерите“ представя цялата същност на кукерската традиция по много атрактивен начин. Това каза за Радио „Фокус“ – Пирин фолклористът проф. Костадин Динчев. По думите му традиционно маскарадните игри в Симитли впечатляват с високата организираност от страна на Общината. \r\n„В Симитли е интересно и това, че кукерите обикалят селищата още в новогодишните дни, а по-късно правят въпросния фестивал. Винаги на игрите наблюдаваме една изключително добра организация, което означава, че имаме създаване на предварителна нагласа на организация, за да се получи този обичай“, каза още проф. Динчев. Той допълни, че на миналогодишното издание на фестивала много добри постижения са отбелязали квартал „Ораново“, селата Крупник и Брежани, Черниче, Полето, сборната група на Симитли и др. „Публиката също беше достатъчно голяма и то в тези зимни дни, когато стадионът беше покрит със снежна покривка. Хората, които наблюдаваха фестивала, бяха много емоционални, а на фестивала е важно да кажем, че участваха и цели семейства. Много хора от участниците пък коментираха, че проявите на този ден, на този фестивал, ги имат като голямо нещо, като голям празник, и даже отделните многобройни награди, които фиксира организационният комитет – над 45 плакета и купи, показват, че има нужда от такива прояви“, коментира проф. Динчев. Според него много характерни за „Симитлия – Древната земя на кукерите“ са бабугерите от Брежани.\r\nФолклористът посочи също, че названието на маскарадните игри идва от „маска“, което означава „превъплъщавам се в нещо друго“. Костадин Динчев заяви, че нашите прадеди са наблюдавали природната цикличност или преходите от едно състояние в друго. „Или, както ще каже Мирча Илияде – „Това е митът за вечното завръщане“. Сходна е митологията живот – смърт – раждане, тоест отново живот. Зимата е символ на смъртта, а лятото на живота и между тях това е всъщност борбата между доброто и злото. Ние всъщност обясняваме обикновено, че тези древни практики, които са ни завещани още от тракийско време и старите славяни имат много добра митологическа подкладка и всеки образ всъщност е преиграване на някакъв мит. Те съдържат в себе си различни функции – едната е магическата, тоест чрез магическите действия трябва да се предизвика добруване, победа на доброто над злото, да може да се стигне до практическата функция – да има умножаване на стадата, родидба в полето, много голяма челяд в семейството и така нататък“, каза още проф. Динчев. \r\nТой добави, че  всичко това, цялата тази организация се наблюдава в маскарадната обредност както в Западна България, така и на изток. „Ако трябва да направи една съпоставка за Западна България, то може  да кажем, че в Разлог кукерите биват наричани „Старци“, в Петрич „Станчинари“, „Бабугери или кукери“ в Симитли и Благоевград, но в Перник те са „Сурвмаскари“. Основните маски, основните действащи лица са булката и женихът, които имитират сватба и раждане – те могат да бъдат във варианти циганин – циганка, дядо – баба. Мечкаря и мечката също са много важни персонажи, защото самата мечка е медиатор между  живота и смъртта, тя прави зимния сън, а сънят, както и зимата са рефлексии на понятието „Смърт“, времена смърт, след която настъпва живот“, допълни проф. Динчев. \r\nТой обясни, че мечката заспива зимен сън около Андреевден и на пролет се събужда, тоест преминава към живота. „Така, че тези маски и преиграването на маскарадния обичай на бабугерите имаме точно този момент на прехода от едно състояние в друго, маркира се настъпването на по-благоприятното време. В нашите западни игри, така и в източните, които са в рамките на пролетния пост след Сирни Заговезни – там се заорава и се засява, което предвещава родидба през годината“, отбеляза проф. Динчев.\r\nЛивия НИНОВА", "date": "2018.01.10", "title": "Проф. Костадин Динчев, фолклорист: Фестивалът „Симитлия – Древната земя на кукерите“ представя цялата същност на кукерската традиция по много атрактивен начин"}
{"url": "http://www.focus-news.net/news/2018/01/10/2475526/angel-naydenov-ministar-na-otbranata-2013-2014-g-10-yanuari-shte-ostane-kato-data-koyato-shte-prodalzhava-da-razdelya-horata.html", "text": "10 януари ще остане като дата, която ще продължава да разделя хората. Това каза в интервю за Радио „Фокус“ Ангел Найденов, бивш депутат от БСП и министър на отбраната в правителството на Пламен Орешарски (2013-2014 г.) по повод навършването на 21 години от януарския щурм на парламента. Според него случилото се скоро няма да получи обективна оценка. \"Тези събития са повлияли на по-късното решение на БСП за отказ от съставяне на второ правителство\", коментира Найденов. По думите му отношението на хората към резултатите от управлението на БСП са били сред основните фактори за събитията в началото на 1997 г .\r\n „Друг е въпросът как е формирано това отношение, как се стигна до тези резултати и чия е отговорността. Аз приемам, че голяма част от активните тогава млади хора бяха искрени. Те търсеха промяната за по-добро настояще и бъдеще. Но не мога да се отърся от спомените за нещо привнесено отвън – за икономически и политически интереси, различни от мотивите на младите хора“, каза още той. Ангел Найденов добави, че 10 януари е променил живота на хората и за добро, и за лошо. \"Не бива да се забравя, че тази дата се свързва с погром на парламента\", припомни той. Найденов заяви, че събитията преди 21 години имат своята стойност за политическата ни история, като трябва да бъдат потърсени поуките от последвалите дни, месеци и години след януарския парламентарен щурм.", "date": "2018.01.10", "title": "Ангел Найденов, министър на отбраната (2013-2014 г.): 10 януари ще остане като дата, която ще продължава да разделя хората"}
{"url": "http://www.focus-news.net/news/2018/01/10/2475527/blagoevgrad-v-grada-se-provezhda-konferentsiya-na-tema-ne-na-zhertvite-po-patishtata-na-balgariya.html", "text": "В Благоевград се провежда конференция на тема „Не на жертвите по пътищата на България“ , предаде репортер на Радио „Фокус“-Пирин. Иван Лазов, представител на сдружение „Институт за пътна безопасност“, което е организатор на събитието, посочи, че идеята на срещата е да промени изцяло работата по отношение на безопасното движение. „Целите ни са ефективен анализ на ПТП-та и причините до тях, изготвяне и разпространение на анализи и доклади за изследване на състоянието на пътната безопасност и ефективността на противодействието на пътно транспортния травматизъм, осъществяване на постоянен мониторинг на дейността на всички институции, които са отговорни за безопасността на движението“, каза още Лазов. \r\nПо думите му има две важни стъпки, а именно да бъде съставена организация, която да бъде достатъчно голяма в административен капацитет, за да може да се извършва постоянен мониторинг на пътно транспортната обстановка, за да подпомага дейността на Министерски съвет при вземане на решения. „Да бъдем един помощен орган, който се създава да подпомага държавната власт при вземането на най- важните решения за организацията на движението, както и за промяна евентуално на законовата база в страната. Анализите, които ще бъдат изготвени и мерките, които ще се предлагат ще се предоставят на Министерски съвет и на областните управители, за да възлага тяхното изпълнение. Спешно трябва да се приеме нова национална стратегия за единна държавна политика по безопасността на движението по пътищата“, каза Лазов.\r\nЛора КАЛЧЕВА", "date": "2018.01.10", "title": "Благоевград: В града се провежда конференция на тема „Не на жертвите по пътищата на България“"}
{"url": "http://www.focus-news.net/news/2018/01/10/2475528/sofiya-evakuiraha-dvata-terminala-na-letishte-sofiya.html", "text": "И двата терминала на Летище София бяха евакуирани в сряда следобед, предава Нова телевизия.\r\nПричината за мярката за сигурност са получени през „Гранична полиция” сигнали за поставени взривни устройства.\r\nМВР проверява сигналите. Към момента се смята, че те са фалшиви.", "date": "2018.01.10", "title": "София: Евакуираха двата терминала на Летище \"София\""}
{"url": "http://www.focus-news.net/news/2018/01/10/2475529/veliko-tarnovo-dva-tovarni-i-edin-lek-avtomobil-sa-katastrofirali-v-rayona-na-s-novo-selo-nyama-postradali.html", "text": "Два товарни и един лек автомобил са катастрофирали на главен път София – Варна, в района на село Ново село, съобщиха от Областна дирекция на МВР – Велико Търново. При пътния инцидент няма пострадали. Временно е ограничено движението на автомобили в лентата, в посока София. Освен това в района има и мъгла, която допълнително усложнява обстановката. Екипи на полицията регулират движението. Произшествието ще бъде обработено по административен ред. От „Пътна полиция“ апелират към гражданите да се движат в района на пътния инцидент с повишено внимание.", "date": "2018.01.10", "title": "Велико Търново: Два товарни и един лек автомобил са катастрофирали в района на с. Ново село, няма пострадали"}
{"url": "http://www.focus-news.net/news/2018/01/10/2475530/varna-rayonnata-prokuratura-predade-na-sad-mazh-i-zhena-za-prichinyavane-na-sredna-telesna-povreda.html", "text": "На съд с обвинителен акт на Районната прокуратура във Варна са били предадени 40-годишният Михаил Г. и живеещата с него на семейни начала 45-годишна Анелия В. Това съобщиха от пресцентъра на Апелативна прокуратура - Варна. Двамата причинили средна телесна повреда  на бившата приятелка на подсъдимия, като обезобразили лицето ѝ със счупена бутилка. Подсъдимите ще отговарят пред съда за престъплението, извършено в съучастие, което се наказва с лишаване от свобода до 6 години. Деянието е извършено на 17 август 2016 г. Пострадалата Кремена  стояла на пейка пред дома си заедно с баща си, баба си и тяхна съседка. Около 21.00 часа по улицата минал подсъдимият Михаил, с когото тя живяла на семейни начала около 3 години. След раздялата с нея Михаил се върнал при предишната си партньорка Анелия, която била известна в квартала с името Анифе. \r\nПодсъдимият направил знак на Кремена да отиде при него и въпреки несъгласието на баща си, тя го последвала. Двамата тръгнали към местната църква. Кремена забелязала, че Анелия идва към тях, и решила да избяга.  Михаил обаче я хванал за ръката, след това за косата, като й затиснал устата с другата ръка. В това време Анелия се приближила към тях, счупила бутилка от кока-кола в земята и с острата част порязала лицето на Кремена  от устата наляво към бузата. Разрезът бил дълбок и прерязал мускулатурата, лигавицата и подлигавичните тъкани, както и клон на лицевата артерия. \r\nДокато Михаил държал здраво пострадалата, като я ритал по краката, Анелия крещяла обидни думи срещу нея. След като лицето на Кремена било обезобразено, двамата си тръгнали. Жената била транспортирана до болницата с обилен кръвоизлив, където била оперирана.\r\nС престъплението си двамата подсъдими са причинили 2 средни телесни повреди – разстройство на здравето на пострадалата, временно опасно за живота ѝ, вследствие на нанесената дълбока порезна рана с дължина около 9 см и дълбочина 1,5 см, както и обезобразяване на лицето ѝ с белег около 11 см, който обективно я загрозява.\r\nПредстои делото срещу Михаил Г. и Анелия В. да бъде насрочено за разглеждане във Варненския районен съд.", "date": "2018.01.10", "title": "Варна: Районната прокуратура предаде на съд мъж и жена за причиняване на средна телесна повреда"}
{"url": "http://www.focus-news.net/news/2018/01/10/2475531/georgi-parvanov-prezident-2002-2012-reshenieto-ot-4-fevruari-1997-g-za-otkaz-ot-mandata-za-sastavyane-na-pravitelstvo-e-vzeto-ne-na-dondukov-a-na-pozitano.html", "text": "Решението от 4 февруари 1997 г. за отказ от мандата за съставяне на правителство е взето не на „Дондуков“, а на „Позитано“. Това каза в интервю за Агенция „Фокус“ Георги Първанов - президент на Р България в периода 2002-2012 г., а до избирането му за държавен глава - народен представител и председател на Българската социалистическа партия (1996 – 2001) по повод навършването на 21 години от събитията на 10 януари 1997 г. Първанов уточни, че многократно е коментирал въпроса за това дали една или две папки са били представени пред тогавашния президент Петър Стоянов. „Това е един измислен въпрос, защото се появи доста по-късно. И след смъртта на Николай Добрев папките бяха две. Едната съдържаше проектосписъка на кабинета, защото коректно изпълнихме политически ангажимент, макар и не във варианта и състава, който ни се искаше. Другата папка съдържаше отказ от мандата. Има запазен ръкопис на Николай Добрев като кандидат за министър-председател с личния му почерк и изричното записване на тезата, че след цялостния анализ на събитията и фактите той отказва мандата“, коментира Първанов. По думите му това се пази в архивите, било е обнародвано, обявено и публично. „Този дебат няма никакъв смисъл, защото наистина решението за отказа е взето не на „Дондуков“, а на „Позитано“ от нас с Кольо Добрев и малка група подкрепящи ни съмишленици. Затова бяхме подложени след това и на много тежък огън, включително и приятелски, вътрешнопартиен. Пак казвам, този дебат за двете папки няма смисъл. Има смисъл големият дебат за отношението към властта кой кога може да вземе и как да експлоатира и упражнява тази власт. Това е тема, която може да се гледа не само в контекста на 10 януари и 4 февруари“, добави той. \r\nПърванов допълни, че искането му е било Петър Стоянов като президент да свика Консултативния съвет в неговия условен формат, тъй като не е имало действащо правителство, а такова в оставка. „Той след консултация с опозицията, с Иван Костов, свика такъв съвет, който на практика доведе и до отказа от нашия мандат. Както съм казвал и друг път, нито една папка не е депозирана на „Дондуков“. Прибрахме си и двете папки и тук няма опит за ревизия на събитията и на резултатите от тях. Просто, с факта, че не реализирахме мандата, се приключи цялата ситуация. Настоявахме да се приеме една декларация за национално единство. Тя беше приета на този Консултативен съвет. След това имаше и други заседания, които се приеха и други документи. С това се трасира пътят за изхода от кризата. Разбира се, голямата цена я плати левицата, но пък си струваше, защото иначе обратното не смея да прогнозирам докъде можеше да доведе“, каза още Георги Първанов. \r\nЛюба АЛЕКСИЕВА", "date": "2018.01.10", "title": "Георги Първанов, президент (2002-2012): Решението от 4 февруари 1997 г. за отказ от мандата за съставяне на правителство е взето не на „Дондуков“, а на „Позитано“"}
{"url": "http://www.focus-news.net/news/2018/01/10/2475532/reuters-prezidentat-na-yuzhna-koreya-zayavi-che-donald-tramp-ima-ogromna-zasluga-za-razgovorite-mezhdu-seul-i-phenyan.html", "text": "Президентът на Южна Корея Мун Дже-ин заяви, че американския му колега Доналд Тръмп има огромна заслуга за провеждането на първите междукорейски разговори от повече от две години и предупреди Пхенян, че ако продължи с провокациите ще получи още по-тежки санкции, предава Reuters.\r\nРазговорите се проведоха във вторник  от южнокорейската страна на демилитаризираната зона, разделяща Корея на две след 1953 година. Диалогът се проведе след дълъг период на високо напрежение на Корейския полуостров заради ядрената и ракетната програма на Северна Корея.\r\n„Мисля, че президентът (на САЩ Доналд) Тръмп има голяма заслуга за провеждането на междукорейските разговори. Искам да изразя огромната си благодарност към него“, заяви Мун пред репортерите по време на новогодишната си пресконференция. „Това (междукорейските разговори) може да е резултат от санкциите и натиска на САЩ“.\r\n„Този първоначален кръг от разговори цели подобряването на отношенията между Севера и Юга. В бъдеще нашата цел ще бъде денуклеаризацията на Корейския полуостров“, подчерта южнокорейския държавен глава. „Това е в основата на позицията ни и никога не сме се отказвали от нея“. Освен това, Мун заяви, че е готов да се срещне с лидера на Северна Корея Ким Чен-ун по всяко време, за да подобри двустранните отношения, ако условията го позволяват и „определени резултати са гарантирани“.\r\nПревод и редакция:", "date": "2018.01.10", "title": "Reuters: Президентът на Южна Корея заяви, че Доналд Тръмп има огромна заслуга за разговорите между Сеул и Пхенян"}
{"url": "http://www.focus-news.net/news/2018/01/10/2475533/vks-potvardi-prisadite-na-apelativen-sadburgas-za-ubiystvata-na-75-godishen-mazh-v-selo-lyulyakovo-i-na-ruskinyata-nataliya-stamatova.html", "text": "Върховният касационен съд (ВКС) остави в сила решение на Апелативен съд – Бургас, с което увеличава наложено на Ремзи Мустафа наказание лишаване от свобода от 11 години и 8 месеца на 13 години и 4 месеца за убийството на 75-годишен мъж в село Люляково. Това съобщиха от пресцентъра на Апелативен съд-Бургас.\r\nНа 10 март 2016 г., в местността „Миризливата чешма“, на седем километра от гр. Айтос, 46-годишният Ремзи Мустафа от гр. Дългопол, облВарна, при условията на опасен рецидив и с особена жестокост (повече от четири удара в главата) умишлено умъртвил Хака Али Халил. Престъплението е извършено по време на домашен отпуск на Мустафа от Затвора – гр. Варна. Мъжът е с предходни осъждания за изнасилване, грабеж, кражба и измама. Ремзи Мустафа ще трябва да изтърпи и остатъка 1 година, 5 месеца и 6 дни от общото му наказание по две други дела за престъпления от общ характер. Подсъдимият е осъден на заплати на съпругата на убития 110 000 лв. обезщетение и по 90 000 лв. на всяко от трите му деца.\r\nВърховните магистрати оставиха в сила и решението на Апелативен съд- Бургас, с което потвърждава 15-годишната присъда на Димитър Радев за убийството на руската гражданка Наталия Стаматова.\r\nСлучаят е от 5 октомври 2015 г. когато след пиянски скандал Радев пребива до смърт Стаматова, нанасяйки й тежка черепно-мозъчна травма, изразяваща се в остър травматичен субдурален кръвоизлив и мозъчна контузия. Мъжът е осъден на 15 години „лишаване от свобода“ при първоначален „строг“ режим. Той трябва да заплати по 70 000 лв. неимуществени вреди на децата на пострадалата – И.Н.А. и Х.Д.С.", "date": "2018.01.10", "title": "ВКС потвърди присъдите на Апелативен съд–Бургас за убийствата на 75-годишен мъж в село Люляково и на рускинята Наталия Стаматова"}
{"url": "http://www.focus-news.net/news/2018/01/10/2475534/mvr-izvarshva-se-proverka-na-letishte-sofiya.html", "text": "Започнала е стандартна проверка на Летище „София“ във връзка със злоумишлено обаждане, получено днес в 13.20 часа. Това съобщиха от пресцентъра на МВР. Екипи на полицията са реагирали веднага на сигнала.", "date": "2018.01.10", "title": "МВР: Извършва се проверка на Летище „София“"}
{"url": "http://www.focus-news.net/news/2018/01/10/2475535/aneliya-taneva-institut-za-patna-bezopasnost-v-zakona-za-dvizhenie-po-patishtata-tryabva-da-se-vavede-ponyatieto-sistemen-narushitel.html", "text": "В Закона за движение по пътищата трябва да се въведе понятието „системен нарушител“. Това каза на пресконференция във Варна Анелия Танева, представител на Института за пътна безопасност за Варна , предаде репортер на Радио „Фокус“ – Варна. Това е едно от предложенията на организацията, разработено в рамките на месец от нейното създаване. „Анализът на нормативната основа показва, че е необходимо да се сложи ред в хаоса на законодателството, третиращо пътната безопасност. На първо място новият Закон за движение по пътищата трябва да създаде предпоставки за пресичане на агресивното и безотговорно поведение на пътя. Това може да се постигне чрез въвеждане на нулева толерантност към системните нарушители“, заяви Анелия Танева. \r\nПо думите й юридически в закона не е дефинирано понятието „системен нарушител“. Анелия Танева посочи още, че ненаказаните навреме и безкомпромисно системни нарушения рушат общата дисциплина на пътя  и намаляват респекта от закона и контролните органи. „Малките, навременни и ефикасно налагани санкции дисциплинират най-силно водачите. Създават у тях убеждение, че реалният контрол върху действията ми е непрекъснат и неотменим. Сега действащият закон не защитава обществения интерес. Водачи на моторни превозни средства с установени в една година 20 и повече административни нарушения могат да продължат законно да управляват превозно средство. Системните нарушители имат възможност да отлагат с години наложените им наказания и в 50% от случаите не изтърпяват наложеното им наказание. Това налага да се въведе понятието „системен нарушител“, добави Анелия Танева.\r\nМарияна ВАЛЕНТИНОВА", "date": "2018.01.10", "title": "Анелия Танева, Институт за пътна безопасност: В Закона за движение по пътищата трябва да се въведе понятието „системен нарушител“"}
{"url": "http://www.focus-news.net/news/2018/01/10/2475536/dobrich-okrazhniyat-sad-dopusna-razkrivane-na-taynata-na-osinovyavane-zaradi-lechenie-na-hronichno-zabolyavane-s-vazmozhna-familna-obremenenost.html", "text": "Окръжен съд - Добрич е допуснал да бъде разкрита тайната на произхода на осиновено лице, потърсило информация за биологичните си родители по здравословни причини - наличието на хронично заболяване, лечението на което изисква текущо проследяване и информираност за фамилната обремененост. Това съобщиха от пресцентъра на Окръжен съд - Добрич. Семейният кодекс дава възможност на навършилите 16 години осиновени да поискат информация за биологичния си произход по съдебен път, „когато важни обстоятелства налагат това”. В закона обаче не е дадено определение на понятието „важни обстоятелства“, а преценката за това е оставена на съда. В конкретния случай Окръжен съд - Добрич е счел, че са налице достатъчно основания за предоставяне на търсената информация. В мотивите си съдът посочва, че при наличие на данни за генна обремененост, фамилната анамнеза способства и разширява възможностите за лечение, особено през последните години с навлизането на съвременни високотехнологични методи, основани на генетиката. „Тайната на осиновяването се разкрива по изключение. Произходът е биологична връзка на детето с родителите му. Регламентацията му засята въпроси, извънредно съществени както за отделната личност, така и за цялото общество. То опира до най-интимни страни от личния живот на индивидите, до честта и достойнството на човека, до здравината на семейството, до най-сложни взаимоотношения”, коментира още съдът. В решението, постановено в края на миналата година, съдът се е позовал и на практиката на Европейския съд по правата на човека, основана на Европейската конвенция за правата на човека и основните свободи, в която правото на достъп на осиновените деца до данни за биологичния им произход е широко признато. В хода на съдебното дело представителят на прокуратурата също e дал становище за основателност на отправената молба. От влизането в сила на новия Семеен кодекс - на 1 октомври 2009 г., в Окръжния съд са гледани общо 12 граждански дела по молби за разкриване на тайната на осиновяването и това е първото, по което молбата е уважена. В останалите случаи се е стигало до отказ или до прекратяване на делото.", "date": "2018.01.10", "title": "Добрич: Окръжният съд допусна разкриване на тайната на осиновяване заради лечение на хронично заболяване с възможна фамилна обремененост"}
{"url": "http://www.focus-news.net/news/2018/01/10/2475537/burgas-nova-detska-gradina-uchilishte-i-obnoveno-mezhdublokovo-prostranstvo-shte-badat-otkriti-v-zhk-meden-rudnik-prez-2018-g.html", "text": "Нова детска градина, ново училище и още едно напълно обновено и преобразено междублоково пространство ще бъдат открити през 2018-та година в ж.к. „Меден рудник“ в Бургас. Това съобщиха пред жители на комплекса снощи в спортна зала „Никола Станчев“ заместник-кметовете на Бургас Чанка Коралска, Руска Бояджиева и Красимир Стойчев, по време на общественото обсъждане за представяне на проектобюджета на Общината за 2018 година. Това съобщиха от пресцентъра на Община Бургас.\r\nНовата екологична и иновативна детска градина „Пинокио“, която в момента се изгражда в Районен център „Меден рудник“, ще бъде открита през тази година. Тя ще бъде с капацитет 120 деца. Детското заведение ще бъде направено от екологични материали, които ще намалят разходите за енергия и ще пестят природни ресурси. В нея децата ще бъдат възпитавани да пазят природата и нейните богатства.\r\nНовост за ж.к. „Меден рудник“ и за Бургас през тази година е и откриването на най-новото професионално училище в България – Професионална гимназия по компютърно програмиране и иновации. Училището да бъде с интензивно изучаване на английски и немски език и ще подготвя специалисти в професионално направление „Компютърни науки“, професия „Програмист“, специалности „Системен програмист“ и „Приложен програмист“ със срок на обучение 5 години с прием след завършен седми клас. В учебните програми да бъде заложено учениците да придобият знания и умения за обектно ориентирано програмиране, в области като разработване на софтуер и уеб дизайн, технология на програмирането, системи за управление на бази данни, интернет програмиране.\r\nПрез настоящата година предстои изграждане на нова подпорна стена, която да укрепи района до т.нар. небостъргач в „Меден рудник“ с паркинг и обслужваща улица.\r\nОще едно голямо междублоково пространство в ж.к. „Меден рудник“ ще бъде цялостно реконструирано. Пространството заключено между бл. 91, 92, 93, 94 и 95 в зона В ще бъде облагородено и напълно променено с детски и спортни площадки, и места за отдих.\r\nОсновните въпроси и предложения от страна на присъстващите жители бяха свързани с инфраструктурата на местността Върли бряг.\r\nНа общественото обсъждане в зала „Никола Станчев“ в к-с „Меден рудник“ присъстваха още директорът на общинска дирекция „Бюджет и финанси“ Златина Караиванова, териториалният директор на ТД „Възраждане“ Магдалена Манолова, членове на общинска администрация и общински съветници.", "date": "2018.01.10", "title": "Бургас: Нова детска градина, училище и обновено междублоково пространство ще бъдат открити в ж.к. „Меден рудник“ през 2018 г."}
{"url": "http://www.focus-news.net/news/2018/01/10/2475538/kiril-dobrev-bsp-iskame-utre-boyko-borisov-da-bade-izslushan-v-parlamenta-za-situatsiyata-v-stranata-i-sigurnostta-na-grazhdanite.html", "text": "Искаме утре Бойко Борисов да бъде изслушан в парламента за ситуацията в страната и дали институциите могат да гарантират сигурността на гражданите. Това каза заместник-председателят на БСП Кирил Добрев по време на пресконференция след заседание на Изпълнителното бюро на партията, предаде репортер на Агенция „Фокус“. Кирил Добрев обобщи, ситуацията от началото на годината и даде пример с шесторното убийство в Нови Искър и с убийството на бизнесмена Петър Христов. „Европредседателството започна. Обвиняват ни, че едва ли не ние саботираме този процес и искаме да изложим страната пред чужденците. Има нещо по-важно от европредседателството и това е сигурността на българските граждани“, каза Добрев. По отношение на убийството на Петър Христов, Добрев поясни, че проблемът е, че в последно време границата между бизнеса и политиката е много размита. „Ако приемем тезата на управляващите, че г-н Христов е един почтен човек, то тогава всички почтени и честни българи трябва да бъдат много притеснeни, че може някои с няколко куршума да им се отнеме животa и то не къде да е, а на правителственото трасе. Там, където ще извозваме всички гости в резиденция „Бояна“.   \r\nДеница КИТАНОВА", "date": "2018.01.10", "title": "Кирил Добрев, БСП: Искаме утре Бойко Борисов да бъде изслушан в парламента за ситуацията в страната и сигурността на гражданите"}
{"url": "http://www.focus-news.net/news/2018/01/10/2475539/georgi-parvanov-prezident-2002-2012-horata-otsenyavat-razumno-sluchiloto-se-na-tazi-data-prez-1997-g.html", "text": "Хората оценяват разумно онова, което се е случило през 1997 г. Това каза в интервю за Агенция „Фокус“ Георги Първанов - президент на Р България в периода 2002-2012 г., а до избирането му за държавен глава - народен представител и председател на Българската социалистическа партия (1996 – 2001) по повод навършването на 21 години от събитията на 10 януари 1997 г. Попитан дали решението за отказ от мандата за съставяне на правителство от БСП през 1997 г. е било морална победа за него и дали това е дало тласък на политическата му кариера, Първанов отговори: „На моята кариера не знам, не съм разсъждавал върху това, но във всеки случай левицата в тесния смисъл на думата спечели. Две години по-късно – през 1999 г., победихме на местните избори и то масово, а още две години по-късно аз спечелих президентските избори. С други думи, хората оценяват разумно онова, което се е случило през 1997 г. и никакви папки нямат значение. Те са си направили своите изводи“. \r\nСпоред него най-големият урок от събитията по онова време е, че трябва да се управлява добре, ако искаш да имаш властта и че никакво насилие не може да бъде полезно в ситуация, в която си се провалил. „Тогава просто трябва да си събереш папките и да си отидеш. Това е прочетено скромно, но мисля, че достатъчно разумно, извън всякакви високопарни констатации“, каза още Георги Първанов.\r\nЛюба АЛЕКСИЕВА", "date": "2018.01.10", "title": "Георги Първанов, президент (2002-2012): Хората оценяват разумно случилото се на тази дата през 1997 г."}
{"url": "http://www.focus-news.net/news/2018/01/10/2475540/sport-parva-pobeda-za-sebastian-lyob-i-chelni-tri-mesta-za-pezho-na-rali-dakar.html", "text": "Себастиан Льоб и Даниел Елена постигнаха първата си етапна победа на Рали Дакар 2018-а, изкачвайки се до второ място в общото класиране. Френският екипаж записа силен ден, без да се натъкне на сериозни проблеми по 330-километровото трасе, което включваше една от най-дългите отсечки изцяло през пустиня в историята на Дакар.\r\nКарлос Сайнц не започна добре, когато заедно с навигатора си Лукас Круз заседнаха в пясъка, след което спукаха и гума. След тези изпитания, те направиха солидно каране до финала и постигнаха второто най-добро време на етапа, напредвайки в класирането до третата позиция в общото подреждане.\r\nСтефан Петерханзел и Жан-Пол Котре успяха на увеличат преднината си на лидери във временното класиране повече от два пъти, въпреки сложния етап. Така Пежо вече заема челните три места в рали Дакар.", "date": "2018.01.10", "title": "Спорт: Първа победа за Себастиан Льоб и челни три места за Пежо на Рали Дакар"}
{"url": "http://www.focus-news.net/news/2018/01/10/2475541/burgas-sdruzhenie-institut-za-patna-bezopasnost-predstavi-svoite-tseli-v-grada.html", "text": "Сдружение „Институт за пътна безопасност“ представи своите цели в Бургас, предаде кореспондентът на Радио „Фокус“-Бургас. Сдружението е учредено на 30 ноември в София, като включва организации, експерти, пострадали от катастрофи от цялата страна. Идеята е да подпомага работата на институциите по отношение на пътната безопасност. На 4 юли по инициатива на софийската организация \"Мрежа за инициативни решения\" е направено предложение до Министерски съвет за създаване на орган, който да носи цялата отговорност и който да окомплектова всичко, което се върши в държавата по отношение на пътната безопасност. \r\n„Тъй като в момента отговорността се размива между над 10 институции, като те имат някакви отговорности за пътната безопасност, но цялата отговорност се размива между тях, а в същото време те самите трябва да се контролират“, обясни Михаил Попов, секретар на Фондация „Безопасни улици от Валя“ и координатор за Бургас на \"Институт за пътна безопасност\". По думите му предложението е да се направи такъв орган, който да събира и анализира цялата информация от всички тези държавни институции и той да определя какво трябва да се прави в държавата по отношение на пътната безопасност. \r\nПопов каза също, че все още за 2017 година няма статистика за загиналите по пътищата. В България за 2016 година загиналите при пътни инциденти са 99 души на 1 милион.\r\nЧленовете на „Институт за пътна безопасност“ настояват за среща с премиера Бойко Борисов за обсъждане на тези предложения.\r\nМария РУСЕВА", "date": "2018.01.10", "title": "Бургас: Сдружение „Институт за пътна безопасност“ представи своите цели в града"}
{"url": "http://www.focus-news.net/news/2018/01/10/2475542/sport-milan-shte-napravi-vsichko-vazmozhno-da-specheli-liga-evropa.html", "text": "Милан ще хвърли всички сили в турнира Лига Европа напролет, пише „Кориере дело Спорт”. Италианският гранд ще се опита да спечели надпреварата, за да си осигури участие в Шампионската лига догодина. „Росонерите” нямат шанс да постигнат това чрез Серия „А”, тъй като са далеч от четвъртото място, което ще ги прати в най-комерсиалния клубен турнир.\r\n„Поради тази причина Милан ще се съсредоточи главно върху Лига Европа. Въпреки тежкия график и цикъла сряда-събота, треньорът Дженаро Гатузо ще използва всичките си титуляри в турнира, където през февруари среща българския Лудогорец. Даже и да продължи напред, отборът от Милано няма гаранция за спечелването на трофея, защото тук има още много силни отбори – Арсенал, Борусия Дортмунд, Наполи, Атлетико Мадрид, Спортинг (Лисабон). Но в Милан добре си дават сметка, че друг вариант за Шампионската лига просто липсва\",  твърди изданието.\r\nПървият мач между Лудогорец и Милан е на 15 февруари в Разград, реваншът е на 22 февруари.", "date": "2018.01.10", "title": "Спорт: Милан ще направи всичко възможно да спечели Лига Европа"}
{"url": "http://www.focus-news.net/news/2018/01/10/2475543/zam-ministar-tanya-mihaylova-55-sa-spetsialnosti-v-profesionalnoto-obrazovanie-v-koito-se-ochertava-nedostig-na-kadri-u-nas.html", "text": "Към момента има 55 специалности съответно в 12 професионални направления. Те влизат в индикативен списък, подготвен от МОН, даващ информация за професионалните направления, за професиите в тях и специалностите, за които се очаква такъв недостиг на кадри. Това каза в предаването „Всички в час“ на Радио „Фокус“ зам.-министърът на образованието и науката Таня Михайлова. „Не сме изненадани от професионалните направления, които излязоха в този списък. В него влизат „Машиностроене, металообработване и металургия“, „Електротехника и енергетика“, „Моторни превозни средства“, „Кораби и мореплавателни средства\", транспортите услуги, в хранителните технологии“, добави тя. „Не само искаме да се увеличи приемът в професионално образование, но изключително важно е те да се обучават по специалности, които са необходими за икономиката и за които се очаква да има бъдещ недостиг на кадри на пазара на труда. Първата стъпка е по отношение на изготвянето на план-приема, който в момента тече като дейност във всяка една професионална гимназия“, обясни Михайлова. Освен индикативния списък от министерството са изработили и механизъм. „Той трябва да бъде на разположение на всички, които осъществяват прием в професионални паралелки в съответните професионални гимназии или обединени училища, или са посредничели с професионални паралелки. Той поетапно дава стъпките и отговорниците на всеки за осъществяването на план-приема до стигане на неговото утвърждаване“, коментира тя. Механизмът за изготвяне на план-прием в професионалните гимназии е разработен с подкрепата на национално представителните организации на работодателите, отбеляза зам.-министърът. „От една страна сме описали дейностите, сроковете, отговорниците. По някои дейности например отговорниците са национално представителните организации, по други са регионални или секторни организации на работодателите. По други дейности, чисто административно, отговарят Министерство на образованието и науката, Агенция по заетостта, регионалните управления и безспорно самите професионални гимназии“, каза още зам.-министър Михайлова. По думите ѝ регионалното управление е мястото, където ще се организират срещи с директорите на всички средни училища, с експертите, представители на общините, на работодателите, членовете на комисиите по заетостта, с фирмите, бюрата по труда. \"И това ще са и най-работещите срещи, заради възможността да се стигне до конкретни решения за определени специалности\", добави Таня Михайлова. \r\nМилослава АНГЕЛОВА", "date": "2018.01.10", "title": "Зам.-министър Таня Михайлова: 55 са специалности в професионалното образование, в които се очертава недостиг на кадри у нас"}
{"url": "http://www.focus-news.net/news/2018/01/10/2475544/sport-zinedin-zidan-s-ultimatum-uvolnyavat-go-pri-zaguba-sreshtu-pszh.html", "text": "Старши треньорът на Реал Мадрид Зинедин Зидан има поставен ултиматум от президента на клуба Флорентино Перес да спечели всички мачове, които предстоят на отбора през следващите два месеца и най-важното - да елиминира Пари Сен Жермен на осминафиналната фаза на Шампионска лига, съобщава радио „Кадена СЕР“. \r\nСпоред информацията, Перес е изключително разочарован от представянето на Реал Мадрид в Примера дивисион, където отборът изостава с 16 точки от лидера Барселона и се намира на четвърто място в класирането. Президентът освен това има сериозни търкания със Зидан относно трансферната политика на клуба. \r\nПозицията на Зидан в клуба не изглежда никак сигурна, а дори се спекулира, че нова загуба на Реал Мадрид за Купата или още по-голям срив в първенството, може да доведе до уволнението на французина още преди мачовете срещу Пари Сен Жермен.", "date": "2018.01.10", "title": "Спорт: Зинедин Зидан с ултиматум, уволняват го при загуба срещу ПСЖ"}
{"url": "http://www.focus-news.net/news/2018/01/10/2475545/kiril-dobrev-bsp-tsvetan-tsvetanov-dalzhi-otgovor-na-obshtestvoto-dali-kato-ministar-na-vatreshnite-raboti-se-e-sreshtal-s-prestapnik.html", "text": "Цветан Цветанов дължи отговор на обществото дали като министър на вътрешните работи се е срещал с престъпник. Това каза заместник-председателят на БСП Кирил Добрев по време на пресконференция след заседание на Изпълнителното бюро на партията във връзка с убийството на бизнесмена Петър Христов, предаде репортер на Агенция „Фокус“. „Да не ми пробутват теорията за \"Килърите\" и \"Наглите\", защото излизат много въпроси. В качеството си на какъв г-н Христов е правил среща на министъра на вътрешните работи Цветан Цветанов с един престъпник? Къде е извършена срещата? Била ли е обезпечена? Вярно ли е, че същият човек, който е защитен свидетел, лично е екзекутирал няколко от жертвите? Все въпроси, които ни ги пробутват в 90-ата минута на срещата“, коментира Добрев. Той коментира, че след друга подобна среща между бившия министър на вътрешните работи Румен Петков и братя Галеви, Петков е подал оставка. По думите му няма как министър и престъпник да се срещат. „Това може да става само в една друга държава при едни други групировки, при едни други хора. Някъде далече на Изток. В една европейска държава това е недопустимо. Има правила за начина, по който трябва да бъдат проведени тези нерегламентирани контакти и нерегламентирани срещи“, заяви Добрев. \r\nДеница КИТАНОВА", "date": "2018.01.10", "title": "Кирил Добрев, БСП: Цветан Цветанов дължи отговор на обществото дали като министър на вътрешните работи се е срещал с престъпник"}
{"url": "http://www.focus-news.net/news/2018/01/10/2475546/veliko-tarnovo-vremenno-dvizhenieto-po-pat-514-veliko-tarnovo-arbanasi-e-ogranicheno-poradi-patnotransportno-proizshestvie.html", "text": "Временно движението по път III-514 Велико Търново - Арбанаси е ограничено поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.01.10", "title": "Велико Търново: Временно движението по път III-514 Велико Търново - Арбанаси е ограничено поради пътнотранспортно произшествие"}
{"url": "http://www.focus-news.net/news/2018/01/10/2475547/aktsenti-v-predavaneto-belovo-gradat-na-trite-planini.html", "text": "В първото издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с кмета на Белово инж. Костадин Варев за развитието на общината, за работата по проекти и за това, което предстои през новата 2018 година. От инж. Варев ще чуете също как работи Общината за популяризиране на историческите и културните забележителности, намиращи се на нейна територия. \r\nЩе разговаряме и с директора на Музейната сбирка в Белово Севдалина Попова за желанието на местната власт тя да получи статут на Исторически музей. \r\nЩе отделим минути и за още  една тема – отбелязването на 140 години от освобождението на Беловския край от турско робство на 14 януари. Каква е празничната програма ще научим от секретаря на Община Белово Цветозара Блажева. \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.01.10", "title": "Акценти в предаването „Белово – градът на трите планини“"}
{"url": "http://www.focus-news.net/news/2018/01/10/2475548/v-1420-chasa-e-vazstanovena-normalnata-rabota-na-terminalite-na-letishte-sofiya.html", "text": "В 14.20 часа е възстановена нормалната работа на терминалите на Летище \"София\". Това съобщиха от пресцентъра на МВР. \"Фокус\" припомня: В 13.20 часа е получено злоумишлено обаждане за наличие на бомба на летището, след което на място започна стандартна проверка и двата терминала на аеропорта бяха евакуирани.", "date": "2018.01.10", "title": "В 14.20 часа е възстановена нормалната работа на терминалите на Летище \"София\""}
{"url": "http://www.focus-news.net/news/2018/01/10/2475549/plovdiv-navarshvat-se-140-godini-ot-osvobozhdenieto-na-grad-klisura.html", "text": "Навършват се 140 години от Освобождението на град Клисура. Това каза за Радио „Фокус“ – Пловдив директорът на Историческия музей в Клисура Стоян Иванов. По думите му Клисура е единственият град, който е съсипан и разрушен до основи след участието си в Априлското въстание. „Една от причините за обявяване на Руско-турската освободителна война са проявените от клисурци героизъм и саможертва през април 1876 година. Още повече, че чрез дописките на журналисти, участващи в специална международна анкетна комисия през лятото на 1876 година, на всички европейци става ясно какво се е случило в България по време на потушаването на Априлското въстание. След неуспешен опит за мирно решаване на нещата в края на 1876 година, се стига до 12 април 1877 година, когато Русия обявява война на Турция“, разказа Стоян Иванов. Директорът на Исторически музей-Клисура каза още, че след освобождението на София на 4 януари 1878 година, една от колоните на ген. Гурко тръгва към Подбалканския път, за да освободи селищата от Подбалкана. \r\n„След безпримерният подвиг на Южния отряд на ген. Карцов, който в най-студените и мразовити дни на януари успява да премине Троянския проход, на 8 януари една от петте колони на Западния отряд под командването на ген. Комаровски получава задача да настъпи в Подбалканската долина. Достигайки силно укрепената Кознишка позиция, генералът предприема решителна атака. Изплашените турци напускат укреплението без нито един изстрел и бягат през Копривщица за Пловдив. На 10 януари отрядът на генерал Комаровски победоносно слиза в Клисура и тя е освободена. Командването е посрещнато в единствената построена по това време къща – Червенаковата“, разказа още Стоян Иванов. Той посочи, че паметната дата се отбелязва с поднасяне на венци и цветя през паметната плоча на Червенаковата къща. „Преди години правихме възстановка на посрещането на руските части, но с годините акцент вече е възстановката на 1 май. Събитията от 10 януари се споменават и на 3 март – Освобождението на България. Клисура има богат културен календар и силите ни се насочват предимно към основните ни празници“, коментира Иванов.\r\n„И 140 години след Освобождението на Клисура, клисурци продължават да доказват, че са достойни граждани на България“, каза също директорът на музея в Клисура. По думите му, макар и паметната дата да не се отбелязва толкова тържествено, винаги се говори за събитията от януари 1878 година. „Веднага след Освобождението на България от турско робство минава анкетна комисия, която да определи така наречените поборнически пенсии. Комисията идва и в Клисура, като се свиква събрание. Там се заявява, че никой от участниците в Априлското въстание или жители на Клисура не желаят да получат такава пенсия, тъй като това, което са сторили, не е било за лична облага, а за отечеството. Някак  как да не се гордеем с постъпката на нашите предци. Достойна е, освен за преклонение, и за подражание от съвременните ни политици“, каза още Стоян Иванов.\r\nДиректорът на Исторически музей-Клисура коментира, че след Освобождението престоят на руските войски в града е кратък, но оставя трайни следи. „Ражда се песента „Пустите клисурци станали московци”. А днес в експозицията на музея се пазят предмети и боеприпаси, останали от войниците на ген. Комаровски. Част от тях са подарени на клисурски семейства“, обясни Стоян Иванов.\r\nТони МИХАЙЛОВ", "date": "2018.01.10", "title": "Пловдив: Навършват се 140 години от Освобождението на град Клисура"}
{"url": "http://www.focus-news.net/news/2018/01/10/2475550/veselin-metodiev-ministar-na-obrazovanieto-i-naukata-1997-2001-g-na-10-yanuari-1997-g-beshe-yasno-che-statukvoto-nyama-da-mozhe-da-bade-sahranyavano-ot-togavashnata-vlast.html", "text": "10 януари 1997 г. е ден, в който активните граждани на София създадоха ситуация, при която беше ясно, че статуквото няма да може да бъде съхранявано от тогавашната власт. Това каза пред Радио „Фокус“ Веселин Методиев, народен представител в 37-ото НС от Демократическата партия, министър на образованието и науката в правителството на Иван Костов (1997-2001 г.). Той припомни, че по това време властта е била в криза, министър-председателят - в оставка, а управляващата партия - в трудна ситуация. „Освен това стопанското състояние беше изтървано, финансовите проблеми на държавата бяха огромни, банките бяха рухнали, хората бяха останали без пари. Всички тези фактори неизбежно доведоха до това, което се случи на 10 януари. В самия ден имаше и конкретни, налични геройства, храброст, грешки. Имаше хора, които публиката харесваше и обичаше, но имаше и такива, които ненавиждаше, но това е в по второстепенен план“, коментира Веселин Методиев. Той обясни, че държавен преврат на 10 януари 1997 г. не е имало, защото това означава злоупотреба на овластения с властта, каквато тогава не е имало.", "date": "2018.01.10", "title": "Веселин Методиев, министър на образованието и науката  (1997-2001 г.): На 10 януари 1997 г. беше ясно, че статуквото няма да може да бъде съхранявано от тогавашната власт"}
{"url": "http://www.focus-news.net/news/2018/01/10/2475551/mariya-gabriel-shte-predstavi-v-bryuksel-plan-za-investitsii-na-es-v-superkompyutar-ot-svetovna-velichina.html", "text": "На 11 януари българският комисар по цифровата икономика и цифровото общество Мария Габриел ще обяви в Брюксел плановете на Европейската комисия да инвестира съвместно с държавите-членки в изграждането на европейска суперкомпютърна инфраструктура от световна величина. Това съобщиха от пресцентъра на Представителство на ЕК в България . \r\nСуперкомпютрите са ни необходими, за да обработваме все по-големи количества данни, които ще бъдат в полза на хората в много области – от здравеопазването, през пътната безопасност до киберсигурността. \r\nПресконференцията на комисар Габриел ще се излъчва пряко по сателитната телевизия EBS от 11.00 часа българско време. Тя може да бъде гледана .", "date": "2018.01.10", "title": "Мария Габриел ще представи в Брюксел план за инвестиции на ЕС в суперкомпютър от световна величина"}
{"url": "http://www.focus-news.net/news/2018/01/10/2475552/kathimerini-postoyanniyat-sveti-sinod-na-gartsiya-e-kategorichen-che-nyama-da-se-primiri-s-pozitsiyata-na-pravitelstvoto-otnosno-spora-za-imeto-na-makedoniya.html", "text": "Постоянният Свети Синод на Гръцката православна църква взе решение „да не се примирява“ с използването на думата „Македония“ в спора за името на бившата югорепублика между Атина и Скопие, според информация, получена от гръцкото издание Kathimerini.\r\nВ коментари, направени в сряда, Архиепископ Йероним заяви, че Църквата следи развитието на въпроса „с нетърпение и емоции“, добавяйки, че въпросът не е само от национално и политическо измерение, но и от еклесиастично.\r\nПревод и редакция:", "date": "2018.01.10", "title": "Kathimerini: Постоянният Свети Синод на Гърция е категоричен, че няма да се примири с позицията на правителството относно спора за името на Македония"}
{"url": "http://www.focus-news.net/news/2018/01/10/2475553/su-sv-kliment-ohridski-poluchava-chetirietazhna-sgrada-v-sofiya.html", "text": "Одобрено беше отнемането на имот от Професионалната гимназия по облекло „Княгиня Мария Луиза“ в София, бул. Черни връх №37, за да бъде предоставен безвъзмездно на Софийският университет „Св. Климент Охридски“. Това съобщиха от правителствената информационна служба. Той е с площ 9830 кв. м. и се предоставя с построената в него четириетажна сграда на площ от 1175,74 кв. м. Предоставянето на имота ще даде условия за създаването на учебна база за обучение по предклиничните дисциплини на студентите от Медицинския факултет към университета. През 2015 г., поради неизползването на пълния капацитет на сградата - собственост на гимназията, министърът на образованието и науката е определил държавен имот на ул. „Балша“ №2 за нов официален адрес на Професионалната гимназия по облекло, който да се ползва съвместно с Професионалната гимназия по текстил и моден дизайн, считано от учебната 2018/2019 година.  \r\nПравителството одобри и решение за отчуждаване на имоти и части от имоти - частна собственост, за държавна нужда, необходими за изграждането на АМ „Струма“, лот 3.3, с обхват от км 397+600 и етапна връзка към съществуващ път I-1 (Е79) и нова пътна връзка на път I-1 (Е79) с общински път с. Ново Делчево - с. Дамяница. Имотите са в землището на община Сандански, а финансирането се осигурява от Агенция „Пътна инфраструктура“.\r\nМинистерският съвет прие и решение за продажба на имот, собственост на България в град Монтевидео, Източна република Уругвай. Имотът е апартамент, който не е бил използван от закриването на дипломатическото ни представителство през 1998 г., но продължава да генерира разходи под различни такси и застраховки. Недвижимата собственост ще бъде продадена за не по-малко от 285 хил. щатски долара.\r\nБеше одобрено и решение Министерство на транспорта, информационните технологии и съобщенията да получи безвъзмездно поземлен имот с площ 102 кв. м. и начин на трайно ползване - ж.п. линия в землището на село Завой, община Тунджа. Той ще бъде използван за реализацията на обект „Рехабилитация на железопътния участък Пловдив-Бургас - фаза 2“. До сега имотът - публична държавна собственост се е управлявал от областния управител на Ямбол. \r\nКабинетът отне правото на управление върху имот публична държавна собственост от Изпълнителната агенция по селекция и репродукция в животновъдството  към Министерството на земеделието, храните и горите и го предостави за управление на областния управител на Добрич. Причината е, че имотът е с отпаднала необходимост за земеделското ведомство. Имотът е с площ 11 696 кв. м. заедно с построените в него две селскостопански сгради и се намира в гр. Добрич, промишлена зона „Север“, бул. „25-и септември“ № 98.", "date": "2018.01.10", "title": "СУ „Св. Климент Охридски“ получава четириетажна сграда в София"}
{"url": "http://www.focus-news.net/news/2018/01/10/2475554/veliko-tarnovo-katastrofa-mezhdu-dva-leki-avtomobila-e-stanala-v-rayona-na-razklona-za-selo-arbanasi-po-parvonachalna-informatsiya-nyama-postradali.html", "text": "Временно е затворен за движение пътят Велико Търново – Горна Оряховица, в района на разклона за село Арбанаси, съобщиха от Областна дирекция на МВР – Велико Търново. Причината е катастрофа между два леки автомобила. По първоначална информация няма пострадали.", "date": "2018.01.10", "title": "Велико Търново: Катастрофа между два леки автомобила е станала в района на разклона за село Арбанаси, по първоначална информация няма пострадали"}
{"url": "http://www.focus-news.net/news/2018/01/10/2475555/veselina-georgieva-mladezhkoto-razvitie-mirat-i-sigurnostta-sa-osnovnite-prioriteti-na-ministerstvoto-na-mladezhta-i-sporta-v-ramkite-na-balgarskoto-evropredsedatelstvo.html", "text": "Основните приоритети на Министерството на спорта в рамките на българското европредседателство са младежко развитие, мир и сигурност. Това каза в интервю за рубриката „България обича младите“ на Радио „Фокус“ Веселина Георгиева, главен експерт в Дирекция \"Младежки политики\" в Министерството на младежта и спорта и секретар към работна група \"Младеж\" към Съвета на ЕС. По димите ѝ главният документ, въз основа на който ще се работи, е Европейският корпус за солидарност. Георгиева уточни, че това е нова инициатива на ЕК, която се превръща в приоритет на всички институции в ЕС за 2017 и 2018 година. „Нашата много отговорна задача ще бъде да постигнем общ подход между тези институции и да водим преговорите с Европейския парламент под формата на триалог. Това се очаква да се случи през февруари 2018 година, тоест по времето на нашето европредседателство“, каза още тя. Веселина Георгиева посочи, че работна група „Младеж“ е звеното, в което се разглеждат всички драфтове на документи на председателстващата страна. „Тя се състои от експерти, точно като нас, които са представители на съответните министерства от различните държави-членки. Тяхната задача е да обсъждат и изготвят заключения, чиято тема се предлага от ротационния председател на Съвета на ЕС“. Георгиева добави, че се предвиждат общо 6 заседания на работна група „Младеж“ в рамките на председателството.", "date": "2018.01.10", "title": "Веселина Георгиева: Младежкото развитие, мирът и сигурността са основните приоритети на Министерството на младежта и спорта в рамките на Българското европредседателство"}
{"url": "http://www.focus-news.net/news/2018/01/10/2475556/balgariya-dava-300-000-evro-za-remont-na-balgarskiya-kulturen-dom-v-budapeshta.html", "text": "Правителството отпусна 300 000 евро за обновяване и разширяване на Българския културен дом в Будапеща, Унгария. \r\nСредствата ще бъдат заделени от бюджета на Министерството на външните работи за 2018 г. в полза на Българското републиканско самоуправление в Будапеща, което, заедно с Дружеството на българите в Унгария, активно подпомагат отличните исторически и културни връзки между България и унгарската страна. Това съобщиха от правителствената информационна служба. \r\nБългарският културен дом в Будапеща е открит през 1957 г. и е построен с дарения на семействата на българските градинари в Унгария, домът се е превърнал в най-важният духовен и културен център на общността. В него се отбелязват всички български национални и традиционни празници. \r\nВ сегашното си състояние Българският културен дом не отговаря на изискванията за многофункционално културно средище и има нужда от ремонт. По тази причина Българското републиканско самоуправление и Дружеството на българите в Унгария планират неговото обновяване и разширяване, като вече са готови проучвателните и макетните проекти за реконструкцията.", "date": "2018.01.10", "title": "България дава 300 000 евро за ремонт на Българския културен дом в Будапеща"}
{"url": "http://www.focus-news.net/news/2018/01/10/2475557/po-initsiativa-na-balgarskiya-evrokomisar-mariya-gabriel-ek-prizova-internet-platformite-za-po-efektiven-kontrol-na-nezakonnoto-sadarzhanie-onlayn.html", "text": "Среща с главните изпълнителни директори и високопоставени представители на онлайн платформи относно борбата с незаконно съдържание са проведе снощи в Брюксел по инициатива на българския еврокомисар Мария Габриел отговаряща за цифровата икономика и общество. Това съобщиха от пресцентъра на Представителство на ЕК в България . В нея участваха също заместник-председателят на Европейската комисия Андрус Ансип отговарящ за цифровия единен пазар и комисарите по вътрешните работи, по правосъдието и по Съюза за сигурност. Събитието се проведе три месеца след представянето от страна на Европейската комисия на насоките за засилване на сътрудничеството със социалните медии за откриването и премахването на незаконно онлайн съдържание. \r\n\"Рамката на нашите действия е ясна: ние искаме премахването на незаконно онлайн съдържание, но това да става при зачитане на баланса между сигурността и защитата на гражданите и свободата на изразяване\", посочи комисар Габриел. \"Борбата с онлайн незаконното съдържание изисква колективни усилия на компании, власти и други заинтересовани страни. Отговорността, проактивността, ефективността, доверието и сътрудничеството са пет важни думи, които обобщават нашия подход. По пътя напред активното ангажиране на платформите е от решаващо значение. Време е за действие. Понастоящем все още анализираме дали е необходимо законодателство. Постоянният диалог е в основата да продължим да напредваме в борбата срещу разпространението на незаконно онлайн съдържание\", коментира още Мария Габриел.  \r\nСпоред заместник-председателя Ансип, \"онлайн платформите са основният портал за разпространение на онлайн информация, но те носят отговорността да осигурят сигурна среда за своите потребители\". \r\nКомисар Димитрис Аврамопулос наблегна на това, че онлайн платформите не бива да бъдат използвани от терористи. \"Ние можем колективно да направим повече, като такова съдържание бъде отстранявано в рамките на 1 до 2 часа. Нужно е компаниите да инвестират повече в автоматизирано откриване, да обменят информация с правоприлагащите органи\", каза Аврамопулос. \r\nКомисар Вера Йоурова призова за създаването на свободна от омраза Европа. Тя подчерта, че Кодексът на поведение за борба с нелегалната реч на омраза в онлайн пространството, обявен преди година и половина, показа успешно сътрудничество между компаниите, регулаторите, НПО и потребителите. \r\nКомисар Джулиан Кинг коментира колко е важно терористичното съдържание да бъде премахвано още по-бързо. \r\nПроведената среща следва заключенията на Европейския съвет от юни 2017 г. и насоките и принципите, представени от Европейската комисия в края на септември относно това как онлайн платформите трябва да бъдат по-активни в предотвратяването, откриването и премахването на незаконно съдържание. Предложените мерки представляват първи елемент от пакета за борба с тероризма, обявен от председателя Юнкер за 2018 г.", "date": "2018.01.10", "title": "По инициатива на българския еврокомисар Мария Габриел ЕК призова интернет платформите за по-ефективен контрол на незаконното съдържание онлайн"}
{"url": "http://www.focus-news.net/news/2018/01/10/2475558/pravitelstvoto-predlaga-da-se-osvobodi-ofitser-ot-visshiya-komanden-sastav.html", "text": "Правителството предлага на Президента да издаде указ, с който да освободи генерал-майор Тодор Дочев от длъжността „Заместник-командващ на Съвместното командване на силите“. Това съобщиха от правителствената информационна служба. Генерал-майор Дочев е номиниран за заемане на длъжност извън територията на страната.", "date": "2018.01.10", "title": "Правителството предлага да се освободи офицер от Висшия команден състав"}
{"url": "http://www.focus-news.net/news/2018/01/10/2475559/prezidentat-rumen-radev-otlichnite-otnosheniya-mezhdu-balgariya-i-kitay-tryabva-da-se-razvivat-ednovremenno-vav-vsichki-oblasti.html", "text": "Между България и Китай има отлични отношения и ние бихме желали те да получат широка всеобхватност. Това заяви държавният глава Румен Радев, който прие днес на „Дондуков“ 2 известния китайски учен и писател проф. Гордън Уан, съобщиха от прессекретариата на държавния глава. Гостът, който е заместник-председател на Алианса на цивилизациите към ООН, е на посещение в България. В срещата участва и извънредния и пълномощен посланик на Китай у нас Джан Хайджоу. \r\n  Президентът Радев и проф. Уан споделиха виждане, че е необходимо двустранният потенциал за сътрудничество да се развива едновременно във всички области. „Към политическите и икономически отношения трябва да добавим и развиваме културата, духовността и образованието“, посочи в хода на разговора Румен Радев. Държавният глава беше категоричен, че за да се случи това, е необходимо да се подобрят свързаността и прякото общуване между хората в двете страни. „Благодаря на посланик Джан Хайджоу, че днес е тук и използвам възможността да се обърна към него, защото вярваме, че ако китайската държава открие директна самолетна линия до България, това ще доведе до засилване на туристическия поток и повече китайски туристи ще посетят страната ни“, заяви още президентът Радев.    \r\nПо време на разговора държавният глава посочи, че България подкрепя и високо оценява инициативата за сътрудничеството между Китай и страните от Централна и Източна Европа „16+1”. Румен Радев изрази задоволството си, че нашата страна ще бъде домакин на срещата през настоящата година.   \r\nПроф. Уан благодари за топлото гостоприемство, което е получил в страната ни, и сподели възхищението си от научния потенциал на родните учени, с които е имал възможност да разговаря.", "date": "2018.01.10", "title": "Президентът Румен Радев: Отличните отношения между България и Китай трябва да се развиват едновременно във всички области"}
{"url": "http://www.focus-news.net/news/2018/01/10/2475560/montana-vzriv-e-izbuhnal-tazi-nosht-do-zavedenie-v-grada.html", "text": "Взрив е избухнал в 3 часа тази нощ до заведение на площад \"Алеко Константинов\" в Монтана, предаде БНТ. Няма пострадали хора, нанесени са материални щети на заведението - счупени стъклени прозорци и повреден дървен под.\r\nОт сутринта районът около заведението, е отцепен от полицията. Специалисти от отряда за борба с тероризма се очаква да установят вида на взривното вещество и има ли опасност от нов взрив.\r\nЗаведението е собственост на бизнесмена Стефан П., който се занимава с внос на автомобили втора употреба от чужбина и с бизнес - има магазини за хранителни стоки, кафенета и заведения за бързо хранене. По случая е образувано досъдебно производство, търсят се поръчителите на взрива и неговите извършители, обявиха от полицейската дирекция в Монтана.", "date": "2018.01.10", "title": "Монтана: Взрив е избухнал тази нощ до заведение в града"}
{"url": "http://www.focus-news.net/news/2018/01/10/2475561/balgariya-i-katar-shte-si-satrudnichat-v-oblastta-na-mladezhta-i-sporta.html", "text": "България и Катар ще си сътрудничат в областта на младежта и спорта. Министерският съвет одобри Меморандум за разбирателство за сътрудничество в областта на младежта и спорта между двете правителства, като основа за водене на преговори. Това съобщиха от правителствената информационна служба. Двете страни ще насърчават двустранното приятелство и ще укрепват сътрудничеството, в областта на младежта и спорта, чрез обмяна на информация и мнения по въпроси, касаещи младежта и спорта, размяна на покани за участие в срещи и други форуми, както и насърчаване на обмен на делегации, треньори, младежи, специалисти и ръководители в областта на младежта и спорта.\r\nСферите на сътрудничество обхващат спорта за всички, спорта за хора с увреждания, спорта за високи постижения, спортната медицина, антидопинговата дейност, младежките политики, разработването и изпълнението на проекти в сферата на младежта, спортни лагери, управление и поддръжка на спортни съоръжения и др.\r\nПредвижда се учредяването на смесена комисия, която да работи за изпълнението на клаузите в Меморандума. Тази комисия ще се събира веднъж годишно и ще проследява организацията и координирането на програмите.", "date": "2018.01.10", "title": "България и Катар ще си сътрудничат в областта на младежта и спорта"}
{"url": "http://www.focus-news.net/news/2018/01/10/2475562/dobrich-v-grada-beshe-predstaven-proekt-za-logistichen-i-reeksporten-hab-za-tsentralna-i-iztochna-evropa.html", "text": "По покана на областния управител на Добрич Красимир Кирилов пред членовете на Областния съвет за развитие е представен проект „Логистичен и реекспортен хъб за Централна и Източна Европа“. Това съобщиха от пресцентъра на Областната администрация. Проектът е разработен от национално сдружение с нестопанска цел в обществена полза - „Клъстер Черноморска икономическа зона“. Срещата бе открита от Красимир Кирилов, който е отбеляза, че подобен проект работи вече в Румъния, в окръг Констанца, което е довело до развитие на икономическия потенциал на северната ни съседка. „На работна среща с областни управители от областите в региона се запознахме с проекта и заявихме желание за развитие на общ регионален клъстер по подобие на „Тракийска икономическа зона“, което безспорно ще доведе до привличане на инвеститори и икономическо развитие на Североизточния и Северен централен район за планиране и в частност на област Добрич“, заяви областният управител. За представяне на проекта той предостави думата на председателя на сдружението инж. Дойчин Ников, който запозна членовете на Областния съвет за развитие с проекта за „Логистичен и реекспортен хъб за Централна и Източна Европа“. В презентацията инж. Ников постави акцент върху програмите, по които може да се кандидатстват за отпускане на европейско финансиране за създаване на икономически зони, като посочи, че по такъв начин е реализиран проектът в Констанца и продължава изграждане на икономически зони и експо центрове на територията на цяла Румъния. В проекта са заложени бизнес инкубатори, експоцентрове, индустриални паркове и икономически зони, като крайната цел е именно привличане на инвеститори от Китай, Хонконг, Тайланд, Казахстан и Турция. „Имаме възможност с реализирането на една такава идея да привличаме преки чуждестранни инвестиции, които да повишават икономическия растеж на региона, както е видно това не само в Румъния, но и в южна България със създаването на „Тракийска икономическа зона“, заяви инж. Ников. Той отбеляза, че за целта е нужна и воля от държавата, за да се извърши модернизация на пристанищата и жп инфраструктурата, както и изграждане на съвременна модерна пътна връзка Варна – Русе. За Добрич „Клъстер Черноморска икономическа зона“ предлага създаване на интермодален терминал на територията на бившето военно летище край града. След презентацията и последвалата дискусия областният управител Красимир Кирилов отбеляза, че безспорно доброто развитие на икономиката и региона като цяло изисква различните заинтересувани страни да се обединят и да работят за постигане на общи цели.", "date": "2018.01.10", "title": "Добрич: В града беше представен проект за логистичен и реекспортен хъб за Централна и Източна Европа"}
{"url": "http://www.focus-news.net/news/2018/01/10/2475563/mariya-belomorova-stava-chlen-na-nadzorniya-savet-na-noi.html", "text": "Мария Беломорова - директор на дирекция „Бюджет и финанси“ в Министерството на здравеопазването е определена за член на Надзорния съвет на Националния осигурителен институт. Тя заема мястото на Мирослав Ненков. Това съобщиха от правителствената информационна служба. \r\nПромяната в състава на Надзорния съвет на Националния осигурителен институт (НОИ) е във връзка с промените в ръководството на Министерството на здравеопазването.\r\nПо закон надзорът се състои от по един представител на всяка от национално представителните организации на работодателите и синдикатите и равен на тях брой членове, определени от правителството, един от които задължително е заместник изпълнителен директор на Националната агенция за приходите.", "date": "2018.01.10", "title": "Мария Беломорова става член на Надзорния съвет на НОИ"}
{"url": "http://www.focus-news.net/news/2018/01/10/2475564/burgas-izlozhba-ot-3d-maketi-na-potanali-korabi-e-chast-ot-proyavite-koito-obshtinata-e-predvidila-po-vreme-na-domakinstvoto-si-ot-programata-na-balgarskoto-evropredsedatelstvo.html", "text": "Изложба от 3D макети на потънали кораби, интерактивна карта на черноморското дъно с изчезнали обекти и интерактивни игри за деца-изследователи са съпътстващите прояви, които Бургас ще представи пред гостите от Европа по време на домакинството си от програмата на европредседателството. Това съобщиха от пресцентъра на Община Бургас. Причината е, че основните събития, които ще се проведат в морския град, са посветени на Черно море и региона - \"Европейският морски ден\" на 31 май - 1 юни и Заседание на Генералните директори по рибарство и аташетата по рибарство на 6 - 7 юни.\r\nСъбитията, организирани от Община Бургас, ще поставят акцент върху морските археологически проучвания на потънали кораби и селища в българските води на Черно море и значението на морето. Това включва атрактивната изложба \"Скритите тайни на Черно море\", международна научна конференция, посветена на подводната археология, създаване на интерактивна карта и игри за деца.\r\nЕкспозицията \"Скритите тайни на Черно море\" ще бъде изложена в зала \"Александър Георгиев Коджакафалията\" на Културен център \"Морско казино\" от 31 май - 30 юли. Залата ще бъде изцяло преобразена, за да пресъздаде подводния черноморски свят. Експозицията ще включва 10 броя 3D макети на потънали кораби, в състоянието в което са намерени, любопитни артефакти, открити при последните проучвания на морското дъно и интересна допълнителна информация към тях. Интерактивна карта на черноморското дъно с потънали обекти ще дава възможност на посетителя да получи подробна информация за потъналите кораби или изчезналите вече селища.\r\nИнтерактивни игри за деца ще посрещат най-малките посетители в зала \"Христо Фотев\" на културния център. В \"Корабен конструктор\" децата ще конструират 2 триизмерни разглобяеми макети на кораби от дърво. Макетите ще са прототипи на кораби, намерените при последните подводни археологически експедиции в Черно море. Децата ще ги сглобяват и разглобяват по предоставен им чертеж и снимка, придружени с информация за кораба и времето през което е плавал по море. Играта  \"Подводни археолози\" ще бъде свързана с проучване на скритите \"тайни\" на Черно море. За целта децата ще ползват перископ, снабден с очила за виртуална реалност и видео кадри на подводната археологическа експедиция. Инсталацията ще дава възможност на участниците да \"изследват\" дъното на морето, откривайки потънали обекти. Експозицията \"Морски изследователи\" ще бъде свързана с провеждане на експерименти, а с помощта на табла ще се демонстрират как се правят подводните проучвания.\r\nВ международната научна конференция, която ще се проведе от 31 май до 3 юни, български и чуждестранни учени ще представят най-новите разработки по темата, свързана с археологическите проучвания и открития в Черно море. Алеите в Морската градина ще представят изложба на постери с най-новите постижения на археологията в България.\r\nПроектът \"Скритите тайни на Черно море\" се осъществява с финансовата подкрепа на \"Културна програма за Българското председателство на Съвета на Европейския съюз 2018 г.\" на Национален фонд култура.\r\nПартньори при реализацията на събитията са Националния археологически институт с музей към БАН, Центъра за подводна археология в Созопол и Регионалния исторически музей в Бургас.", "date": "2018.01.10", "title": "Бургас: Изложба от 3D макети на потънали кораби е част от проявите, които Общината е предвидила по време на домакинството си от програмата на Българското европредседателство"}
{"url": "http://www.focus-news.net/news/2018/01/10/2475565/plovdiv-49-godishen-voennosluzhesht-e-pochinal-pred-zavedenie-v-karlovo-nyama-danni-za-nasilie.html", "text": "49-годишен военнослужещ е починал пред заведение в Карлово. Това съобщи за Радио „Фокус“ – Пловдив говорителят на Областна дирекция на МВР-Пловдив. В 11.30 часа от Спешен медицински център - Карлово е подадена информация в Районното управление на МВР, че пред заведение е починал военнослужещ. На място е изяснена самоличността му. Няма данни за насилие, най-вероятно смъртта е настъпила поради влошено здравословно състояние.\r\nТони МИХАЙЛОВ", "date": "2018.01.10", "title": "Пловдив: 49-годишен военнослужещ е починал пред заведение в Карлово, няма данни за насилие"}
{"url": "http://www.focus-news.net/news/2018/01/10/2475566/protothema-albanska-mediya-e-poluchila-informatsiya-che-skopie-i-atina-sa-se-razbrali-za-imeto-nova-makedoniya.html", "text": "Докато вицепремиерът по европейските въпроси от албански произход на Македония Буяр Османи е на посещение в Атина за разговори с представителите на Министерството на външните работи на Гърция, дойде информация от албанския информационен портал www.infoshqip.com, в която се съдържат детайли за предстоящото споразумение между Атина и Скопие за името на бившата югославска република Македония. Албанците цитират „достоверен гръцки източник“, пише гръцкото издание Protothema.\r\nСпоред публикацията в албанския портал, страните са се разбрали официалното име да бъде „Република Нова Македония“ или накратко – „Нова Македония“. В споразумението се дава разрешение и на църковни, езикови и други въпроси:Официално име\r\nРепублика Нова Македонија (мк-кир)\r\nRepublika Nova Makedonija (mk-lat)\r\nRepublic of New Macedonia (eng)\r\nΔημοκρατία της Νέας Μακεδονίας (gr)\r\nDimokratia tis Nea Makedonia (gr-lat)Кратко име\r\nНова Македонија – Nova Makedonija (mk)\r\nNew Macedonia (eng)\r\nΝέα Μακεδονία (gr)Език\r\nSovremen Makedonski jazik (мк)\r\nModern Macedonian/Makedonski (eng)\r\nΣλαβομακεδονική γλώσσα – Slavomakedoniki glossa (gr)Националност\r\nМакедонско (мк)\r\nNew Macedonian (eng)\r\nΝεομακεδονική (gr)Църква\r\nНова Македонска Православна Црква–Охридска Архиепископија (мк)\r\nNew Macedonian Orthodox Church–Ohrid Archbishopric (eng)\r\nΟρθόδοξη Εκκλησία της Νέα Μακεδονίας-Αρχιεπισκοπή της Οχρίδας (gr)\r\nСпоред публикацията, „националната идентичност“ ще е предмет на преговорите и ще бъде:\r\nМакедонец/Македонка/Македонци (мк)\r\nEthnic Macedonian/Ethnic Macedonians (eng)\r\nΣλαβομακεδόνες/Slavomakedones (gr)\r\nСъщевременно, към македонците в Гърция ще се обръщат като Славяномакедонци:\r\nΜακεδονική/Μακεδονικό – Μακεδόνες/Makedones (gr)\r\nGreek Macedon/Greek Macedons (eng)\r\nГрчки македон/Грчки македони (мк)\r\nСпоред редакция на албанския портал, това е неформален документ с информация от гръцки източници. Анализаторите в Скопие не мислят, че излизането на тази информация е случайно съвпадение с посещението албанския вицепремиер Буяр Османи в Атина.\r\nПревод и редакция:", "date": "2018.01.10", "title": "Protothema: Албанска медия е получила информация, че Скопие и Атина са се разбрали за името „Нова Македония“"}
{"url": "http://www.focus-news.net/news/2018/01/10/2475567/rumaniya-shte-se-prisaedini-kam-evropeyskata-programa-za-takticheski-vazdushen-transport.html", "text": "Правителството одобри присъединяването на Румъния към техническо споразумение между министъра на отбраната на Кралство Белгия, Министерството на отбраната на Република България, Министерството на отбраната на Чешката република, министъра на отбраната на Френската република, Федералното министерство на отбраната на Федерална република Германия, Министерството на отбраната на Италианската република, министъра на отбраната на Великото херцогство Люксембург, министъра на отбраната на Кралство Нидерландия, Министерството на отбраната на Кралство Норвегия, Министерството на националната отбрана на Португалската република и министъра на отбраната на Кралство Испания относно Европейската програма за тактически въздушен транспорт и установяването в Испания на Европейски център за тактически въздушен транспорт (ЕПТВТ И ЕЦТВТ ТС). Това съобщиха от правителствената информационна служба.  \r\nС решението се създават необходимите условия за задълбочаване на добросъседските взаимоотношения с Румъния, както и за повишаване на оперативната съвместимост между компонентите за тактически въздушен транспорт на Европейските държави.", "date": "2018.01.10", "title": "Румъния ще се присъедини към Европейската програма за тактически въздушен транспорт"}
{"url": "http://www.focus-news.net/news/2018/01/10/2475568/postavyat-se-pod-kontrol-novi-deset-veshtestva.html", "text": "Правителството прие промяна на Наредбата за реда за класифициране на растенията и веществата като наркотични, с която се поставят под контрол нови десет вещества чрез включването им в Списък I – „Растения и вещества с висока степен на риск за общественото здраве, поради вредния ефект от злоупотребата с тях, забранени за приложение в хуманната и ветеринарната медицина“ и Списък III – „Рискови вещества“ на Наредбата. Това съобщиха от правителствената информационна служба. \r\nОчакваният резултат от предлаганата промяна е да се ограничи рискът от злоупотреба с веществата, предотвратяване на трафика и разпространението им. \r\nПет от веществата се включват в Списък I, съобразно решение на Комисията по наркотичните вещества към ООН, с което се поставят под международен контрол нови вещества чрез включване в списъците на Конвенциите на ООН по упойващите и психотропните вещества. \r\nЧетири вещества се включват по предложение на Министерството на вътрешните работи и Военномедицинска академия, въз основа на становище на Експертния съвет към Националния съвет по наркотичните вещества.\r\nВ Списък III на Наредбата се включва вещество въз основа на становище па Експертния съвет към Националния съвет по наркотичните вещества, на база получена нота от Международния съвет за контрол на наркотиците, с която се информират държавите за нови вещества, поставени под международен контрол съгласно Конвенцията за психотропните вещества. \r\nС промяната също така се прехвърлят от Списък II - „Вещества с висока степен на риск, намиращи приложение в хуманната п ветеринарната медицина“ в Списък I метаболитите на веществото кокаин - екгонин и неговите естери и деривати.", "date": "2018.01.10", "title": "Поставят се под контрол нови десет вещества"}
{"url": "http://www.focus-news.net/news/2018/01/10/2475569/nap-zapechata-benzinostantsiya-v-sofiya-sled-otkrito-ustroystvo-cherna-kutiya-za-manipulirane-na-dannite-za-prodazhbi.html", "text": "Устройство с дистанционно управление и черна кутия са открити при проверка на бензиностанция в София. Чрез такива устройства обичайно се манипулират данните за продажби, подавани към Национална агенция за приходите, като по този начин се избягва плащането на ДДС. Това съобщиха от пресцентъра на НАП. Инспекторите от отдел „Оперативни проверки“ на ТД на НАП София са установили и отрицателни стойности при отчитането на броячите на колонките, което значи, че продаденото гориво е в пъти по-малко от отчетеното през предния месец, което е практически невъзможно. \r\nОбектът е запечатан от инспектори на столичната НАП. Служителите на реда са иззели по надлежния ред намерените устройства, както и всички налични фирмени документи.  \r\nАкцията е по инициатива на Агенция „Митници“, съвместно с териториална дирекция на НАП София, Столична дирекция на вътрешните работи, Държавната агенция за метрологичен и технически надзор и Български институт по метрология. Действията се координират от Междуведомствения център в ГД „Борба с организираната престъпност“ за пресичане на престъпни практики, използвани от търговците при разпространението и търговията с течни горива (избягване плащането на ДДС и продажбата на гориво, което не отговаря на утвърдените стандарти). По случая е образувано досъдебно производство.", "date": "2018.01.10", "title": "НАП запечата бензиностанция в София след открито устройство „черна кутия“ за манипулиране на данните за продажби"}
{"url": "http://www.focus-news.net/news/2018/01/10/2475570/pazardzhik-protest-pod-mototo-da-spasim-pirin-shte-se-provede-v-grada.html", "text": "На 11 януари, от 18.30 до 20.30 часа, излизаме на граждански протест „Пазарджик: Да спасим Пирин!“, каза за Радио „Фокус“ – Пазарджик Костадин Деянов от инициативния комитет за протеста. Той уточни, че протестът ще е на площад „Константин Величков“ в Пазарджик, с искания за отмяна на решението на правителството за допускане на строителство в дивата пиринска природа и в 48 % от Национален парк Пирин, и оставка на сегашния министър на околната среда и водите.\r\n„Така Пазарджик става част от националния протест  „Да спасим Пирин!“. Искаме да дадем възможност на хората, които са съгласни с нашето мнение, да излязат заедно с нас и да изразят своето мнение“, коментира Деянов.\r\nВаня НИКОЛОВА", "date": "2018.01.10", "title": "Пазарджик: Протест под мотото „Да спасим Пирин!“ ще се проведе в града"}
{"url": "http://www.focus-news.net/news/2018/01/10/2475571/odobreni-sa-promeni-v-programata-za-morsko-delo-i-ribarstvo-2014-2020-g.html", "text": "Правителството прие Решение за изменение на Програмата за морско дело и рибарство 2014-2020 г. (ПМДР). Измененията имат за цел да подобрят управлението и отчитането на резултатите от прилагането на Програмата. Промените обхващат актуализиране на органите за управление и контрол на ПМДР и прецизиране на дублирани или липсващи индикатори в нея. Това съобщиха от правителствената информационна служба. \r\nС Решение на Министерския съвет № 573 от 2016 г.за изменение на Решение № 792 на Министерския съвет от 2013 г. за определяне на органи, отговорни за управлението, контрола, координацията и одита на Европейските\r\nструктурни и инвестиционни фондове и други инструменти и инициативи на\r\nЕвропейския съюз през периода 2014-2020 г., ИАРА е изключена като междинно звено на Управляващия орган на ПМДР. А съгласно Решение на Министерския съвет № 223 от 2017 г. за одитен орган за програмата, финансирана със средства от Европейския фонд за морско дело и рибарство, е определена ИА „Сертификационен одит на средствата от Европейските земеделски фондове“. С настоящото решение тези две промени се отразяват в ПМДР.\r\nНаправени са и технически корекции, с които се премахват дублиране в различните текстове на индикатори за резултат по проектите, като промяна на горивната ефективност на плавателния съд при риболов, промяна в стойността на продукцията от аквакултури и промяна в нетната печалба на бенефициента. Допълват се и липсващи индикатори като създаване на работни места и други.", "date": "2018.01.10", "title": "Одобрени са промени в Програмата за морско дело и рибарство 2014-2020 г."}
{"url": "http://www.focus-news.net/news/2018/01/10/2475572/kyustendil-na-blizo-419-000-leva-vazlizat-investitsiite-vav-vik-sektora-na-teritoriyata-na-sedem-obshtini-v-oblastta-za-2017-g.html", "text": "На близо 419 000 лева възлизат инвестициите във ВиК сектора на територията на седем от общините в област Кюстендил. Отчета за инвестиционната програма на водоснабдителното дружество, реализирана през 2017 година, беше одобрена на извънредно заседание на Асоциацията по ВиК за региона, предаде репортер на Радио „Фокус” – Кюстендил. Заседанието беше председателствано от областния управител Виктор Янев. Присъстваха представители на ВиК-Кюстендил, както и на общините, членове на асоциацията. Община Кюстендил беше представлявана от зам.-кмета Росица Плачкова. Основната точка в дневния ред на заседанието беше свързана с приемането на отчета за инвестиционната програма да водоснабдителното дружество за изминалата година. \r\nВ посочената сума са включени инвестиции в реконструкция на вътрешна водопроводна мрежа, сградни водопроводни отклонения, довеждащи водопроводи, машини и съоръжения, както и изготвяне на проекти.\r\nВенцеслав ИЛЧЕВ", "date": "2018.01.10", "title": "Кюстендил: На близо 419 000 лева възлизат инвестициите във ВиК сектора на територията на седем общини в областта за 2017 г."}
{"url": "http://www.focus-news.net/news/2018/01/10/2475573/veliko-tarnovo-obshtinata-e-v-gotovnost-za-ochakvanoto-vloshavane-na-vremeto-snegopochistvashtata-tehnika-e-proverena.html", "text": "Населените места в общината са подготвени да посрещнат очакваното в края на седмицата влошаване на времето, свързано с повишената вероятност от снеговалежи и понижаване на температурите. Това съобщиха от пресцентъра на Община Велико Търново. От снегопочистващата фирма „Нелсен Чистота“ увериха заместник-кмета проф. Георги Камарашев, че в началото на седмицата е извършена обстойна проверка на цялата снегопочистваща техника. Доуточнени са всички организационни въпроси, свързани с районите на Старата столица и работния график. Тази сутрин са проведени и тестови излизания. Фирмата по снегопочистването разполага с 900 тона сол и 1 500 тона пясъчно-солна смес, както и противообледителна химическа смес. За обработката на улиците компанията има в готовност над 20 машини от различен тип. Близо 115 километра е дължината на градската улична мрежа. Почистването на тротоарите, стълбищата, пространствата около автобусните спирки и обществените зони е ангажимент на общинското предприятие „Зелени системи”. При снеговалеж 90 работници ще бъдат на терен още в 5.00 часа сутринта.Около 146 линейни километра е дължината на общинската пътна мрежа. Ангажираната със зимната поддръжка на тези шосета фирма също разполага с необходимите инертни материали, машини и кадрови ресурс.\r\nОсигурено е отоплението на всички 23 детски градини и 21 училища на общинско финансиране.\r\nПредставители на „Енерго Про“ също заявиха, че разполагат с достатъчно техника, резервни материали и съоръжения, които да бъдат използвани, ако има аварии с електроснабдяването.", "date": "2018.01.10", "title": "Велико Търново: Общината е в готовност за очакваното влошаване на времето, снегопочистващата техника е проверена"}
{"url": "http://www.focus-news.net/news/2018/01/10/2475574/partnyorska-proverka-potvarzhdava-efektivnostta-na-upravlenieto-na-stareeneto-na-aets-kozloduy.html", "text": "Потвърждава се ефективността на управление на стареенето на АЕЦ „Козлодуй“. Това става ясно от доклад на Агенцията за ядрено регулиране от партньорска проверка, одобрен на днешното заседание на Министерския съвет. Това съобщиха от правителствена информационна служба. Националният доклад е разработен в изпълнение на изискванията на директиви на Европейския съюз, свързани с общностна рамка за безопасност на ядрените инсталации. Актуализираната и допълнена директива по ядрена безопасност въвежда европейска система за тематични партньорски проверки, които ще се провеждат на всеки шест години. Целта им е да предоставят на страните-членки на ЕС механизъм за проверка на теми от стратегическо значение за ядрената безопасност. \r\nИзготвянето на допълнителни специализирани програми за експлоатационен контрол на атомната централа в Козлодуй се определят в доклада като добри практики. Като основен извод от доклада се посочва, че през последните осем години влияние върху управлението на стареенето на АЕЦ „Козлодуй“ оказват дейностите, свързани с удължаване живота на двата енергоблока.", "date": "2018.01.10", "title": "Партньорска проверка потвърждава ефективността на управлението на стареенето на АЕЦ „Козлодуй“"}
{"url": "http://www.focus-news.net/news/2018/01/10/2475575/tass-moskva-privetstva-dogovorkite-postignati-po-vreme-na-razgovorite-mezhdu-seul-i-phenyan.html", "text": "Русия приветства договорките, постигнати на преговорите на високо ниво в Панмунджом между представители на Северна и Южна Корея. Това се казва в разпространено в сряда съобщение на Министерството на външните работи на Русия, предава ТАСС.\r\n„Приветстваме договорките, постигнати в хода на състоялите се на 9 януари в Панмунджом преговори между представители на Северна и Южна Корея, включително за участие на севернокорейска делегация на зимните Олимпийски игри в южнокорейския град Пьончан“, посочиха от външното ведомство. „Изразяваме надежда, че тяхната реализация ще послужи за деескалирането на напрежението на Корейския полуостров и за осигуряването на стабилността в този субрегион“.\r\nОт руското МВнР изразиха надежда и за това, че всички заинтересовани страни ще подкрепят ходовете на Сеул и Пхенян за възобновяване на диалога. „Убедени сме, че единственият възможен път за намиране на взаимноприемливо решение на проблемите на полуострова е по мирен и политико-дипломатически път, към което винаги е призовавала нашата страна“, подчертават от руското министерство.\r\n„Именно това цели разработеният от Русия съвместно с Китай поетапен план за комплексно разрешаване на ситуацията на Корейския полуостров, в който се предполага взаимен отказ на САЩ и Северна Корея от опасна военна активност в интерес на създаването на атмосфера за начало на преговорите с крайна цел формиране в Североизточна Азия на колективна система за мир и сигурност“, обърнаха внимание от руското МВнР. „Подканяме всички въвлечени държави да се включат в работата по практическата реализация на указания документ“.Агенция „Фокус“ припомня: \r\nПървият кръг от разговорите за нормализация на отношенията между Северна и Южна Корея се проведе на 9 януари. В резултат от преговорите, двете страни се договориха да възобновят работата на горещата линия за свръзка между военните на държавите, за провеждане на консултации за сваляне на напрежението на границата, както и за изпращане на севернокорейска делегация на Олимпийските игри в Пьончан през февруари, включваща представителен отбор от спортисти по таекуондо, фенове и група за подкрепа.\r\nПревод и редакция:", "date": "2018.01.10", "title": "ТАСС: Москва приветства договорките, постигнати по време на разговорите между Сеул и Пхенян"}
{"url": "http://www.focus-news.net/news/2018/01/10/2475576/varna-uvelichava-se-broyat-na-bolnite-ot-grip-i-ostri-respiratorni-infektsii-v-grada.html", "text": "Увеличава се броят на болните от грип и остри респираторни инфекции във Варна. Това съобщи за Радио „Фокус”-Варна д-р Янка Драганова, директор на Дирекция „Надзор на заразните болести” към Регионална здравна инспекция (РЗИ)-Варна. По думите й за първите два дни на новата седмица броят на регистрираните болни е 238, докато за цялата предходна седмица са регистрирани 306 заболели. В понеделник са регистрирани 100 заболели, а във вторник – 138 заболели. Д-р Драганова добави, че от нито едно детско заведение или училище не е съобщено за заболеваемост над 30%. Обикновено усложненията са пневмонии и бронхити. „Лечебните заведения не са съобщавали до момента за усложнения от страна на нервната или сърдечно-съдовата система“, каза още д-р Драганова.\r\nМарияна ВАЛЕНТИНОВА", "date": "2018.01.10", "title": "Варна: Увеличава се броят на болните от грип и остри респираторни инфекции в града"}
{"url": "http://www.focus-news.net/news/2018/01/10/2475577/burgas-beli-galabi-shte-poletyat-v-nebeto-nad-grada-po-povod-ofitsialnoto-otkrivane-na-parvoto-ni-rotatsionno-evropredsedatelstvo.html", "text": "28 броя бели гълъби ще полетят в небето на Бургас на 11 януари в 11.00 часа от площад „Тройката”. Това съобщиха от пресцентъра на Община Бургас. Поводът е официалното откриване на първото ни ротационно европредседателство на страните членки на Европейския съюз в България. Инициативата е на гълъбовъдно дружество „Мир” в Бургас. \r\nОрганизаторите призовават всички гълъбовъдни дружества в страната и всички развъдчици на тези птици да подкрепят инициативата в този ден и в небето на България да полетят хиляди бели гълъби - символи на мира по света.", "date": "2018.01.10", "title": "Бургас: Бели гълъби ще полетят в небето над града по повод официалното откриване на първото ни ротационно европредседателство"}
{"url": "http://www.focus-news.net/news/2018/01/10/2475578/biser-mihaylov-oblasten-upravitel-na-blagoevgrad-prez-2017-godina-sa-provereni-199-protokola-i-3-264-resheniya-na-obshtinskite-saveti-v-oblastta.html", "text": "През 2017 година са проверени 199 протокола и 3 264 решения на общинските съвети в област Благоевград. Това каза за Радио „Фокус“-Пирин Бисер Михайлов, областен управител на Благоевград. „Доброто взаимодействие с кметовете на общини и общинските съвети, както и обективният административен контрол върху решения на общинските съвети и актове на кметове на общини, са сред приоритетите ни. За 2017 г., във връзка с упражняването на административния контрол по законосъобразността на актовете и действията на органите от местното самоуправление и местната администрация, са проверени 199 протокола на общинските съвети и съответно - 3 264 решения, приети от тях“, заяви Михайлов. \r\nПо думите му като незаконосъобразни са върнати за ново разглеждане от общинските съвети 109 решения. Оспорени са пред Административен съд 35 решения, като делът на потвърдените от съда актове за оспорване е 97%. „Администрацията прилага добра практика за спазване на ротационен принцип между експертите с цел осигуряване на обективност при упражняване на административния контрол“, каза Михайлов.\r\nЛора КАЛЧЕВА", "date": "2018.01.10", "title": "Бисер Михайлов, областен управител на Благоевград: През 2017 година са проверени 199 протокола и 3 264 решения на общинските съвети в областта"}
{"url": "http://www.focus-news.net/news/2018/01/10/2475579/pernik-zapochna-danachnata-kampaniya-za-mestni-danatsi-i-taksi-v-obshtinata.html", "text": "От днес в Община Перник стартира данъчната кампания за местни данъци и такси. Това обяви на специална пресконференция директорът на Дирекция „Местни приходи и такси“ Ивета Боянова, съобщиха от пресцентъра на Община Перник. „Данъчните задължения са качени по партидите на всички данъчно задължени лица и всеки , който желае може да заповяда и да извърши своето плащане“, каза Боянова.\r\nКъм момента има две изнесени работни места – едното е в кв. „Изток“, другото е в Община Перник. От 1 март ще може да се заплащат данъци и в кметство Даскалово. И през тази година за улеснение на перничани ще има и мобилни групи по селата. Боянова напомни, че данъците се заплащат с 5% отстъпка до 30 април. „За втора поредна година практикуваме по-рано да пускаме данъците като единствената ни цел е да избегнем голямото стълкновение на граждани пред гишетата в Местни данъци и такси“, посочи още Боянова. \r\nЖителите на Перник могат да се възползват и от другите възможности на плащане, които  се предоставят– чрез интернет, на гишетата на Easypay, Български пощи и естествено чрез всички банки.\r\nПрез 2017 година бюджетът на Общината е изпълнен на 88%, което е на стойност 15 483 000 лв. Има преизпълнение в частта на туристическия данък и данък превозни средства, на 96%. За данък недвижими имоти изпълнението е 89%, такса битови отпадъци – 84%, данък за придобиване на имущество – 87%, на 100% са изпълнени и таксите за глоби и неустойки.\r\nИвета Боянова констатира, че през последните години се наблюдава увеличаване на събираемостта на данъците, откакто е въведено издаването на актове. \r\nОт 2 февруари гражданите и фирмите ще започнат да получават и данъчните съобщения.", "date": "2018.01.10", "title": "Перник: Започна данъчната кампания за местни данъци и такси в общината"}
{"url": "http://www.focus-news.net/news/2018/01/10/2475580/krum-zarkov-bsp-za-balgariya-s-koruptsiyata-mozhe-da-se-bori-samo-organ-koyto-ima-razsledvashti-pravomoshtiya.html", "text": "Няма нищо ново в новия Антикорупционен закон. Това каза народният представител от ПГ на „БСП за България” Крум Зарков, по време на извънредното заседание на парламентарната Правна комисия, където се обсъжда президентското вето върху Законa за противодействие на корупцията и за отнемане на незаконно придобитото имущество (ЗПКОНПИ), предаде репортер на Агенция „Фокус”. „Ветото на президента наистина беше предварително предопределено, но не от изказванията на президента, а от цялостния дебат и общественото обсъждане”, посочи Зарков. Той се аргументира с това, че нито една държавна институция, която ще влезе в състава на новия антикорупционен орган, не е дала положително становище за законопроекта. „Това е ясно и лесно обяснимо, защото новият единен и независим антикорупционен орган всъщност, за всеки който чете добронамерено закона, не е нов. 99% от разпоредбите съществуват и сега. Органите, които се сливат, съществуват и досега”, посочи Крум Зарков. „Колкото до независимостта на този орган – той е поставен в пълна зависимост от политическия център на страната, който е Народното събрание”, подчерта Зарков. Той обърна внимание и на начина на отзоваване на председателя на бъдещия антикорупционен орган. „Една пета от народните представители могат във всеки един момент да преценят, че той не си върши добре работата. Това прави така, че той, за да направи каквото и да било действие, първо трябва да се увери за подкрепата на 120 човека в залата. По политическа система на работа от тази не съществува”, каза още Крум Зарков. „С корупцията може да се бори само орган, който има разследващи правомощия”, допълни той.\r\nИван ЛАЗАРОВ", "date": "2018.01.10", "title": "Крум Зарков, „БСП за България”: С корупцията може да се бори само орган, който има разследващи правомощия"}
{"url": "http://www.focus-news.net/news/2018/01/10/2475581/viktor-yanev-oblasten-upravitel-na-kyustendil-na-tozi-etap-ne-se-ochakva-poskapvane-na-vodata-za-teritoriyata-na-oblastta.html", "text": "На този етап не се очаква поскъпване на водата за територията на област Кюстендил. Това каза пред журналисти областният управител на Кюстендил Виктор Янев, предаде репортер на Радио „Фокус” – Кюстендил. По думите на областния управител към момента няма индикации за повишаване на цената на водата в региона. \r\n„От това, което беше изнесено от Комисията за енергийно и водно регулиране, както и от водените разговори с представители на комисията, не се очаква повишаване на цената. Освен това ,не е одобрен и бизнес-планът на водното дружество”, заяви Виктор Янев. Според него до няколко месеца ще се приключат дейностите по приемането на Община Дупница в обособената асоциация по ВиК за региона. Има решение на асоциацията за промяна на обособената територия и за приемане на Дупница. В момента се провеждат процедури в Министерство на регионалното развитие и благоустройството, предоставят се и още документи в тази връзка. „Смятам, че до месец-два Дупница ще бъде окончателно приета в асоциацията”, посочи Виктор Янев.\r\nВенцеслав ИЛЧЕВ", "date": "2018.01.10", "title": "Виктор Янев, областен управител на Кюстендил: На този етап не се очаква поскъпване на водата за територията на областта"}
{"url": "http://www.focus-news.net/news/2018/01/10/2475582/dobrich-v-obshtinata-shte-se-provede-preskonferentsiya-po-povod-proekta-za-energiynoto-obnovyavane-na-mnogofamilni-sgradi-v-grada.html", "text": "В Общината ще се проведе пресконференция по повод проекта за енергийното обновяване на многофамилни сгради в града. Това съобщиха от пресцентъра на Община Добрич. Събитието ще се проведе на 15 януари 2018 г. от 11:00 часа в Бизнес залата в сградата на Община град Добрич (на първи етаж). Община град Добрич уточнява, че събитието е встъпително и публично във връзка с реализиране на проект „Енергийно обновяване на многофамилни жилищни сгради в град Добрич“, който е част от Инвестиционната програма на Община град Добрич и се осъществява с финансовата подкрепа на Оперативна програма „Региони в растеж“, съфинансирана от Европейския съюз чрез Европейския фонд за регионално развитие. В рамките на събитието ще бъдат представени параметрите на договора за безвъзмездна финансова помощ - целите, дейностите и очакваните резултати за общността. На пресконференцията могат да присъстват всички заинтересовани лица.\r\nСимволична церемония „първа копка“ ще се проведе веднага след пресконференцията до жилищната сграда с адрес „Кирил и Методий“ 8 (около 11.45 часа).", "date": "2018.01.10", "title": "Добрич: В Общината ще се проведе пресконференция по повод проекта за енергийното обновяване на многофамилни сгради в града"}
{"url": "http://www.focus-news.net/news/2018/01/10/2475583/shumen-v-grada-shte-bade-organiziran-protest-sreshtu-reshenieto-na-ministerski-savet-za-izmenenie-i-dopalnenie-na-plana-za-upravlenie-na-natsionalen-park-pirin.html", "text": "В Шумен ще бъде организиран протест в подкрепа на Пирин. Той ще се проведе от 18,30 часа на 11 януари на входа на Градската градина, е посочено на страницата в социална мрежа на организаторите на инициативата. Протестът е срещу решението на Министерски съвет за изменение и допълнение на Плана за управление на Национален парк „Пирин“, с което се разрешава строителството на големи територии от парка.", "date": "2018.01.10", "title": "Шумен: В града ще бъде организиран протест срещу решението на Министерски съвет за изменение и допълнение на Плана за управление на Национален парк „Пирин“"}
{"url": "http://www.focus-news.net/news/2018/01/10/2475584/kyustendil-bivshiyat-zam-oblasten-upravitel-radoslava-chekanska-shte-polozhi-kletva-kato-naroden-predstavitel.html", "text": "Бившият зам.-областен управител на Кюстендил Радослава Чеканска ще положи клетва като народен представител. Това каза пред журналисти областният управител на Кюстендил Виктор Янев, предаде репортер на Радио „Фокус” – Кюстендил. „Има решение на Централната избирателна комисия, с което е одобрено Радослава Чеканска да бъде народен представител. Днес Народното събрание е в почивка, надявам се, че от утре госпожа Чеканска ще бъде народен представител от Кюстендилски многомандатен избирателен район”, заяви Виктор Янев. По думите му към момента не е избран нов зам.-областен управител, който да заеме освободения от Радослава Чеканска пост.„Фокус” припомня, че Радослава Чеканска заема мястото в Народното събрание на Ивайло Константинов, който напусна парламента по собствено желание.\r\nВенцеслав ИЛЧЕВ", "date": "2018.01.10", "title": "Кюстендил: Бившият зам.-областен управител Радослава Чеканска ще положи клетва като народен представител"}
{"url": "http://www.focus-news.net/news/2018/01/10/2475585/pazardzhik-kopiya-na-samarskoto-i-gornooryahovskoto-zname-shte-badat-predstaveni-v-izlozhba-v-regionalniya-istoricheski-muzey.html", "text": "В залата за временни изложби на Регионален исторически музей – Пазарджик от 17.00 часа ще бъде открита изложбата „За свободата на Отечеството”, която поставя началото на музейните изяви, посветени на 140-та годишнина от освобождението на Пазарджик от турско робство. Това съобщи за Радио „Фокус“ – Пазарджик директорът на музея Борис Хаджийски. Изложбата предлага на посетителя нетрадиционен поглед към едно от най-значимите събития в националната ни история – възстановяването на самостоятелната Българска държава в хода на войната между Русия и Османската империя през 1877-1878 г. \r\n„За първи път в изложбената зала на РИМ-Пазарджик се представят копията на две български светини – бойните знамена на Българското опълчение – легендарното Самарско знаме и знамето на Четвърта опълченска дружина, известно като Горнооряховското знаме. Българските светини са предоставени от Национален военноисторически музей и ще бъдат експонирани в изложбата само в периода от 10 до 24 януари 2018 година“, уточни Хаджийски. Той допълни, че акцент в изложбата са оригинални фотографии, лични документи, въоръжение, възпоменателни отличия на участниците в Българското опълчение от Пазарджишкия регион, сражавали се за освобождението на България, оригинални документи на първите строители на освободения град. \r\n„От богатите фондове на музея са изложени рядко срещани цветни литографии и печатни репродукции, издадени в Москва по време на войната, които илюстрират момент от пребиваването на император Александър ІІ отвъд река Дунав, документират образите на владетелите на европейските държави по време на войната, на генералите Гурко и Скобелев, представят върхови моменти от военните действия – защитата на връх Шипка, боевете при Стара Загора и Плевен, предаването на Осман паша при Плевен, сражението при Одрин. В оригинал са експонирани първите документи – ръкописи на освободения Пазарджик – протоколи от първите избори за градска управа (21–22 януари 1878 г.), молба от жителите на Пазарджик, отправена до княз Николай Николаевич, да им бъде изпратен управител на града (14 януари 1878 г.), празничното слово на първия кмет на Пазарджик – Иван Чунчев, по повод подписването на Санстефанския мирен договор и други. Атмосферата на първите свободни дни в Пазарджик, съхранена в паметта на пазарджичани, е представена с ръкописи на учителя Михаил Кръстев и на Димитър Горчев. Историческият разказ в изложбата се допълва и от специално изработени 12 цветни тематични табла“, каза също Хаджийски.  \r\nИзложбата „За свободата на Отечеството” ще бъде отворена за посещение от 10 януари до 20 февруари 2018 г. с работното време на музея.\r\nВаня НИКОЛОВА", "date": "2018.01.10", "title": "Пазарджик: Копия на Самарското и Горнооряховското знаме ще бъдат представени в изложба в Регионалния исторически музей"}
{"url": "http://www.focus-news.net/news/2018/01/10/2475586/predsedatelyat-na-evropeyskata-komisiya-zhan-klod-yunker-i-chlenovete-na-ek-shte-provedat-sreshti-v-narodnoto-sabranie.html", "text": "Председателят на Европейската комисия Жан-Клод Юнкер и членовете на Европейската комисия (ЕК) ще имат срещи в Народното събрание на 12 януари 2018 г. Гостите ще бъдат в България по повод официалното откриване на Българското председателство на Съвета на Европейския съюз. Това съобщиха от пресцентъра на Народното събрание. \r\nВ 14.15 часа председателят на Народното събрание Цвета Караянчева ще се срещне с председателя на Европейската комисия Жан-Клод Юнкер. \r\nВ 14.30 часа Жан-Клод Юнкер и Колегиумът на европейските комисари ще разговарят в зала „Изток” с членовете на Председателския съвет на Народното събрание и председателите на парламентарни комисии.", "date": "2018.01.10", "title": "Председателят на Европейската комисия Жан-Клод Юнкер и членовете на ЕК ще проведат срещи в Народното събрание"}
{"url": "http://www.focus-news.net/news/2018/01/10/2475587/veliko-tarnovo-okrazhnata-prokuratura-nablyudava-dosadebnoto-proizvodstvo-za-pozhara-v-selo-kamen-otkriti-sa-dve-ot-telata-na-zaginalite.html", "text": "Под ръководството на Окръжна прокуратура Велико Търново се разследват причините за възникналия днес пожар в двуетажна  къща в село Камен, община Стражица. Това съобщиха от пресцентъра на Апелативна прокуратура - Велико Търново. След подаден сигнал около 06.11 часа в село Камен е пристигнал противопожарен автомобил и е започнало гасене на пожара. Към момента на пожара в къщата са се намирали лицата В. М. на 76 години, съпругата му С. М. на 75 години и дъщеря им С. М. на 54 години. Разразилият се пожар е унищожил почти напълно вторият етаж на къщата, който се е срутил върху първия етаж.\r\nОгледът на местопроизшествие е започнал след приключване на пожарогасителните мероприятия. Открити са останки от два трупа. Към момента огледът продължава. Разпитани са свидетели-очевидци, които първи са пристигнали на мястото. Предстои назначаването на медицинска експертиза на труп, за установяване самоличността на намерените човешки останки, пожаротехническа експертиза и други експертни изследвания, съобразно развитието на разследването.\r\nКъм момента няма данни за умишлен палеж.", "date": "2018.01.10", "title": "Велико Търново: Окръжната прокуратура наблюдава досъдебното производство за пожара в село Камен, открити са две от телата на загиналите"}
{"url": "http://www.focus-news.net/news/2018/01/10/2475588/sliven-gradat-shte-otbelezhi-140-godini-ot-osvobozhdenieto-si-ot-tursko-robstvo.html", "text": "С редица събития на 17 януари ще бъдат отбелязани 140 години от освобождението на Сливен от османско иго. Това съобщиха от пресцентъра на Община Сливен. От 09.30 ч. в храм „Свети Николай Чудотворец“ ще бъдат отслужени заупокойна молитва в памет на загиналите и благодарствен молебен по повод освобождението на Сливен.\r\nОт 10.30 ч. на пл. „17 януари“ в кв. „Клуцохор“ ще започне ритуал-поклонение и ще бъдат поднесени венци и цветя пред морената на площада. От 12.00 ч. ще бъдат поднесени цветя пред бюст-паметника на ген. Скобелев. В 13 ч. във фоайето на зала „Май“ ще бъде открита изложба „13 безсмъртни българи“ на фондация „Безсмъртни българи“. Ще бъдат наградени участниците в ученически конкурс за доклад, реферат и историческо есе „140 години от освобождението на Сливен“. Организатори на проявите са Община Сливен, Сливенската митрополия, Военно формирование 22220, РУО- Сливен, Народно читалище „Зора – 1860“, фондация „Безсмъртни българи“.", "date": "2018.01.10", "title": "Сливен: Градът ще отбележи 140 години от освобождението си от турско робство"}
{"url": "http://www.focus-news.net/news/2018/01/10/2475589/veliko-tarnovo-76-godishen-mazh-74-godishnata-mu-sapruga-i-54-godishnata-im-dashterya-sa-zaginalite-pri-pozhara-v-selo-kamen.html", "text": "Намерени са телата и на другите двама души, за които се предполагаше, че са били в изгорялата къща в село Камен, съобщиха от Областна дирекция на МВР – Велико Търново. По-рано днес бе открито първото тяло. В къщата са били 76-годишен мъж и 74-годишната му съпруга, както и 54-годишната им дъщеря. По случая е започнато досъдебно производство. Сигналът за тежкия инцидент бе получен тази сутрин в 05.45 часа. На адреса незабавно са изпратени два пожарни автомобила с 5-ма огнеборци от Районна служба „Пожарна безопасност и защита на населението“ в Стражица. Огънят е унищожил изцяло двуетажната къща. По първоначална информация данни за умишлен палеж няма.", "date": "2018.01.10", "title": "Велико Търново: 76-годишен мъж, 74-годишната му съпруга и 54-годишната им дъщеря са загиналите при пожара в село Камен"}
{"url": "http://www.focus-news.net/news/2018/01/10/2475590/prof-aleksandar-dzherov-deputat-ot-37-oto-ns-tselta-po-vreme-na-sabitiyata-ot-10-yanuari-1997-godina-beshe-da-se-spasi-balgariya.html", "text": "Целта по време на събитията от 10 януари 1997 година беше да се спаси България. Това коментира за Радио „Фокус“ проф. Александър Джеров, депутат в действащото в този период 37-ото НС (1995-1997 г.). „Това беше един много тежък и опасен момент за България. Можеха нещата да се изплъзнат от възможностите за контролиране и тогава щеше да се получи нещо много лошо, защото хората бяха силно настроени. Целта беше да се спаси България. Това го направи и Николай Добрев, и Петър Стоянов, така че нека да отчитаме нещата такива, каквито са, а не да ги разводняваме“, коментира професорът. Александър Джеров добави, че е неуместно да се смесват събитията от 10 януари 1997 година и последвалия процес на приватизация, тъй като основната задача през януарските събития е била да се запази гражданският мир.", "date": "2018.01.10", "title": "Проф. Александър Джеров, депутат от 37-ото НС: Целта по време на събитията от 10 януари 1997 година беше да се спаси България"}
{"url": "http://www.focus-news.net/news/2018/01/10/2475591/borislav-sarafov-nsls-v-nas-ne-budi-samnenie-che-rosen-angelov-e-izvarshil-shestornoto-ubiystvo-v-novi-iskar-i-sled-tova-se-e-samoubil.html", "text": "В нас не буди никакво съмнение кой е извършителят на шесторното убийство. Както стана ясно от предишния ни брифинг в петък Спрямо Росен Ангелов са предприети процесуални действия и Софийска градска прокуратура привлече същия като обвиняем по делото. На него беше повдигнато задочно обвинение, но не успяхме да го изправим пред съда, защото в последствие се намери мъртъв. Това каза на брифинг директорът на Националната следствена служба (НСлС) и заместник на главния прокурор по разследването Борислав Сарафов във връзка с шесторното убийство в Нови Искър, предаде репортер на Агенция „Фокус“. „Освен за шесторното убийство ще говорим и за последвалото самоубийство, защото в нас не буди съмнение, че то е такова, на Росен Ангелов. През последните дни с нарастващ интерес чета медийни публикации, становища на различни експерти, които се изявяват по темата - правят анализи, коментари, обсъждат доказателствения материал и тиражират версии. Чета с нарастващ интерес и колкото повече чета някои от тези анализи и коментари, повече ме забавляват. \r\n\"Решихме да проведем този брифинг, за да сложим образно казано всички факти на масата и да могат да бъдат представени тези два случая, които представляват едно неразривно цяло. Ще отговорим на всички въпроси\", каза още Сарафов. \"Ще бъдем максимално изчерпателни, няма да скрием никакви доказателства относно разследванията,които сме провели\", добави той.\r\nВесела АЛЕКСАНДРОВА", "date": "2018.01.10", "title": "Борислав Сарафов, НСлС: В нас не буди съмнение, че Росен Ангелов е извършил шесторното убийство в Нови Искър и след това се е самоубил"}
{"url": "http://www.focus-news.net/news/2018/01/10/2475592/kiril-belyov-horeograf-simitliya-drevnata-zemya-na-kukerite-se-prevarna-vav-festival-s-natsionalen-mashtab-i-znachimost.html", "text": "10 януари 2018 | 15:39 „Симитлия – Древната земя на кукерите“ се превърна във фестивал с национален мащаб и значимост. Това каза в интервю за предаването „Симитли – минало, настояще и бъдеще“ на Радио „Фокус“ – Пирин Кирил Бельов, хореограф и дългогодишен член на журито на фестивала. Той заяви, че поради тази причината очакванията му към юбилейното 15-то издание на фестивала са големи. \r\n„Този фестивал е уникален по своите мащаби, защото по статут се води общински. Заради неговата отвореност през годините започнаха да идват групи, които са от всички краища на нашата държава. Има много групи от цяла Благоевградска област, от Перник, Кюстендил. Силно присъствие отчитаме и от Ямболска област. Община Карлово също редовно присъства с много групи от населените места, които са разположени на нейна територия“, каза още Бельов. Той добави, че през годините е имало участие и на групи от Бургас – кв. „Меден рудник“. „Дойдоха и групи от Шумен, където има преселници от селата Железница и Сухострел. Те са пренесли със себе си традицията на Сурва от Симитли чак в северна България. Не на последно място ми се иска да спомена и силното участие на местните групи от община Симитли, защото без тяхната колоритност и масовост фестивалът не би бил същият“, допълни Бельов.\r\nЛивия НИНОВА", "date": "2018.01.10", "title": "Кирил Бельов, хореограф: „Симитлия – Древната земя на кукерите“ се превърна във фестивал с национален мащаб и значимост"}
{"url": "http://www.focus-news.net/news/2018/01/10/2475593/ministar-temenuzhka-petkova-shte-zashtitim-interesite-na-vagledobivnite-i-toploelektricheskite-predpriyatiya.html", "text": "На днешното си заседание Министерският съвет прие решение страната ни да подкрепи Полша при обжалване решението на ЕК относно емисионните нива от топлоелектрическите централи. За това информира министърът на енергетиката Теменужка Петкова по време на провело се заседание на Браншовия съвет за тристранно сътрудничество по въгледобив, енергоресурси и минно строителство, съобщиха от пресцентъра на Министерство на енергетиката. В него участваха представители на браншовите организации на Конфедерацията на независимите синдикати в България, Конфедерацията на труда „Подкрепа“, Българската минно-геоложка камара, Българския енергиен холдинг, Министерството на околната среда и водите, въгледобивни предприятия и топлоелектрически централи. \r\nНа 31 юли 2017 г. Европейската комисия определи какви нива на емисиите трябва да покрият въглищните централи в ЕС, за да отговарят на приетия през април 2017 регламент за най-добрите налични техники и да продължат работата си. Новите по-строги норми касаят емисиите на серен диоксид, азотни оксиди и живак. България е една от държавите, които са най-сериозно засегнати от новите правила. Ако не отговарят на новите условия, операторите на въглищните централи трябва или да поискат дерогация (изключение) от тях, доказвайки, че разходите им за екологизация многократно ще надвишат ползите за околната среда, или да спрат работа.\r\nМинистър Петкова подчерта, че позицията на българското правителство е ясно изразена – страната ни е гласувала против референтния документ. \"Налице е и политически консенсус по темата. Ще положим всички усилия за защита на въгледобивните предприятия и големите горивни инсталации\", добави тя. Топлоелектрическите централи са от стратегическо значение за българската енергетиката, тъй като произвеждат над 40% от енергията. \"След днешното решение на Министерския съвет страната ни ще консолидира позицията си с тази на Полша и ще предприеме общ подход при следващи действия\", посочи министър Петкова. \r\nПредставителите на синдикалните организации и на топлоелектрическите централи оцениха положително съвместната работа в рамките на сформираното в МЕ Координационно звено, което съдейства при изготвяне на документите за кандидатстване за получаване на дерогация.", "date": "2018.01.10", "title": "Министър Теменужка Петкова: Ще защитим интересите на въгледобивните и топлоелектрическите предприятия"}
{"url": "http://www.focus-news.net/news/2018/01/10/2475594/afp-finansoviyat-ministar-na-frantsiya-prizova-germaniya-da-pravi-poveche-investitsii-v-evropeyski-proekti.html", "text": "Министърът на финансите на Франция Бруно льо Маир призова в сряда Германия да прави повече инвестиции в големи европейски проекти и да помогне за по-доброто заплащане на труда на европейските граждани, като част от усилията на Берлин за увеличаване на икономическия растеж на Европейския съюз, предава AFP.\r\n“Франция изпълнява своите европейски задължения за намаляване на публичните разходи и реформиране на икономиката си. Очакваме Германия да се включи в движението, като приеме по офанзивна политика по отношение на вдигането на заплатите и като инвестира повече“, заяви льо Маир пред немското издание Die Zeit.\r\nПревод и редакция:", "date": "2018.01.10", "title": "AFP: Финансовият министър на Франция призова Германия да прави „повече инвестиции“ в европейски проекти"}
{"url": "http://www.focus-news.net/news/2018/01/10/2475595/pernik-folkloren-kontsert-kulinarna-izlozhba-i-zarya-shte-sapatstvat-praznika-surova-v-selo-divotino-na-14-yanuari.html", "text": "Фолклорен концерт с изпълненията на София Илиева, кулинарна изложба и пищна заря ще съпътстват на 14 януари народния празник Сурова в село Дивотино. Това каза кметът на населеното място Румен Сергиев, съобщиха от пресцентъра на Община Перник. Той посочи, че ще гостува кукерска група от Петрич. \r\nПо стара традиция сурвакарската група ще направи обхождане на къщите за здраве и берекет. Обиколката ще започне рано сутринта в 8.00 часа. По-късно в 13.30 часа на площада пред „Ханчето“ ще се разиграе ритуалът „Сурвакарска сватба“, а от 15.00 часа ще бъдат подредени вкусни гозби в салона на местното читалище „Чичо Стоян“. От 16.00 часа центъра на Дивотино ще бъде огласен с изпълненията на София Илиева. Концертът ще започне от 16.00 часа и ще продължи до 18.00 часа, след което небето ще бъде озарено от празнична заря. \r\nСурвакарската група на село Дивотино е създадена през 1950 година. Групата представя традиционния зимен обичай “Сурвакарска сватба“. Участниците в обичая са само мъже – ергени или млади женени мъже. Основните персонажи са: булка, младоженец, свекър, свекърва, девер, байрактар, поп, мечка, мечкар, циганска група, група с маски и ликове и народен оркестър. \r\nГрупата се представя с голям успех в общински, регионални и международни фестивали в България и чужбина и е носител на множество награди. Тя е удостоена и със „Златната маска“ на Маскарадния фестивал „Сурва“.", "date": "2018.01.10", "title": "Перник: Фолклорен концерт, кулинарна изложба и заря ще съпътстват празника Сурова в село Дивотино на 14 януари"}
{"url": "http://www.focus-news.net/news/2018/01/10/2475596/politico-avstriyskiyat-vatreshen-ministar-obeshtava-mnogo-stroga-politika-za-predostavyane-na-ubezhishte.html", "text": "Австрийският министър на вътрешните работи Херберт Кикл заяви, че възнамерява да направи по-строга политиката на предоставяне на убежище в страната, за да се справи с престъпността, предава  Politico.\r\nГоворейки на сесия на министерския съвет Кикл, който е член на крайнодясната Партия на свободата, заяви, че новото правителство  ще работи за въвеждането на по-бърза депортация на мигрантите, които са получили отказ за убежище.  Той допълни, че през изминалата година е имало ръст от 13% на престъпленията, извършвани от чужденци. \r\nНовото правителство – коалиция между консервативната Народна партия на канцлера Себастиан Курц и крайнодясната Партия на свободата, според Кикл ще „предотврати тази тенденция, провеждайки „много строга политика за предоставяне на убежище“. \r\nМинистърът предложи правителството да проверява мобилните данни на мигрантите и на търсещите убежище , за да събира информация относно бежанските маршрути. Той предложи и задължителни рентгенови проверки, за да се определи точната възраст на искащите убежище.   Виктор Турмаков", "date": "2018.01.10", "title": "Politico: Австрийският вътрешен министър обещава „много строга политика за предоставяне на убежище“"}
{"url": "http://www.focus-news.net/news/2018/01/10/2475597/donyo-yanchev-sindikalno-druzhestvo-64-plovdivski-politsai-sashto-shte-se-vklyuchat-v-protesta-v-sofiya-na-11-yanuari.html", "text": "Пловдивски полицаи, които са свободни от дежурство, ще се включат в протеста в София на 11 януари. Това съобщи за Радио „Фокус”-Пловдив Доньо Янчев, председател на Синдикално дружество „64“ в Пловдив. По думите му протестът няма да е масов, ще присъстват около 150 служители на реда от цялата страна. „Това ще бъде нещо като подгряване за масовите протести, единият от които ще бъде на 25 януари, в София”, каза още Доньо Янчев.\r\nИсканията на полицаите са за увеличение на заплатите им. Неизпълнено е останало обещанието за спешно увеличение на заплатите през 2017 година, както и планираното увеличение през 2018 година.  Полицаите настояват още за изработване на система, която да определя заплащането на труда им според обвързване със социално измерими критерии, както и спешна работа за изработване на изцяло нов закон на МВР.\r\nЦветана ТОНЧЕВА", "date": "2018.01.10", "title": "Доньо Янчев, Синдикално дружество „64“: Пловдивски полицаи също ще се включат в протеста в София на 11 януари"}
{"url": "http://www.focus-news.net/news/2018/01/10/2475598/veliko-tarnovo-normalizirano-e-dvizhenieto-na-avtomobili-v-rayona-na-selo-novo-selo.html", "text": "Движението на автомобили в района на село Ново село е нормализирано, съобщиха от ОДМВР – Велико Търново. По-рано днес два товарни и един лек автомобил катастрофираха на главен път София – Варна, в района на селото, съобщиха от Областната дирекция на МВР – Велико Търново. При пътния инцидент няма пострадали. Произшествието ще бъде обработено по административен ред.", "date": "2018.01.10", "title": "Велико Търново: Нормализирано е движението на автомобили в района на село Ново село"}
{"url": "http://www.focus-news.net/news/2018/01/10/2475599/vitseprezidentat-iliyana-yotova-obsadi-s-poslanika-na-italiya-u-nas-problemite-pred-evropa-v-konteksta-na-balgarskoto-predsedatelstvo-na-saveta-na-es.html", "text": "Миграцията, сигурността, развитието на Европейския съюз, както и приоритетите на българското председателство на Съвета на ЕС бяха основни теми на разговор между вицепрезидента Илияна Йотова и посланика на Италианската република у нас Стефано Балди. Срещата се състоя днес на „Дондуков“ 2. Това съобщиха от прессекретариата на държавния глава.\r\nИлияна Йотова изтъкна, че по време на председателството на Съвета на ЕС България трябва да направи една крачка по-напред от икономическа и инфраструктурна свързаност със страните от Западните Балкани, като акцентира и върху темата за политическото разширяване на съюза. Италианският посланик приветства поставянето на Западните Балкани във външнополитическия фокус на Българското председателство на Съвета на ЕС. \r\nВицепрезидентът и италианският посланик бяха категорични, че за разрешаването на миграционната криза се изисква проява на солидарност от всички европейски страни. Илияна Йотова отбеляза, че реформата на Дъблинския регламент ще бъде във фокуса на Българското председателство. По време на него ще се води и дебатът за бюджета на Европейския съюз след 2020 г., напомни вицепрезидентът и обърна внимание на запазването на кохезионната политика, която за страни като България е изключително важна. \r\nНеобходимостта от реформи в Европейския съюз също беше обсъдена по време на срещата. Предвид дългогодишния опит на вицепрезидента в Европейския парламент посланик Балди пожела да се запознае с мнението ѝ по темата. Според Илияна Йотова Европа страда от липсата на силни и смели лидери. „Европейските институции се нуждаят от дълбока реформа“, добави тя. Вицепрезидентът и италианският посланик се обединиха около идеята да организират заедно дискусия за бъдещето на европейския проект.  \r\nНа срещата бяха обсъдени и теми от вътрешнополитическия дневен ред, общи за България и Италия, като демографската криза и проблемите на образованието и заетостта. Вицепрезидентът обърна внимание на тенденцията да се затварят училищата в малките населени места. Тя открои и проблема на малките общини при разпределянето на европейските средства. Посланик Стефано Балди отбеляза добрите практики на Италия в политиката за стимулиране на младите семейства. \r\nНедостигът на кадри в България също бе сред обсъдените проблеми. Италианските инвеститори срещат големи затруднения при намирането на квалифицирана работна ръка и това може да доведе до отлив на инвестиции, изрази опасенията си посланик Балди по време на срещата.", "date": "2018.01.10", "title": "Вицепрезидентът Илияна Йотова обсъди с посланика на Италия у нас проблемите пред Европа в контекста на Българското председателство на Съвета на ЕС"}
{"url": "http://www.focus-news.net/news/2018/01/10/2475600/borislav-sarafov-za-ubiystvoto-v-novi-iskar-malko-sa-delata-v-moyata-praktika-po-koito-dokazatelstvata-sa-bili-tolkova-obilni-i-ne-ostavyat-samnenie-v-avtorstvoto-na-prestaplenieto.html", "text": "За нас нас несъмнено извършител на шесторното убийство е Росен Ангелов. Това каза на брифинг директорът на Националната следствена служба (НСлС) и заместник на главния прокурор по разследването Борислав Сарафов във връзка с шесторното убийство в Нови Искър, предаде репортер на Агенция „Фокус“. „Какви са доказателствата за авторството на шесторното убийство? Едно и също оръжие е умъртвило както Кети Кюхова, така и останалите в къщата. Със същото оръжие се е самоубил и Росен Ангелов в къщата в с. Луково. По ръцете на Росен Ангелов има натривки от барутни частици. Същите барутни частици се намират и в проектила, който е изваден от неговото тяло. С едно оръжие са убити всички шест жертви и със същото оръжие е умъртвен и Росен Ангелов“, обясни той.\r\nСарафов добави, че са иззети дрехи на Росен Ангелов, по които е открита кръвта на Кети Кюхова и на Неделчо. „Не мисля, че тези доказателства са малко. Всъщност в моята доста голяма практика съм имал малко дела, по които доказателствтата са били толкова обилни и непротиворечиви и да не оставят никакво съмнение в авторството на едно престъпление. За нас нас несъмнено извършител на шесторното убийство е Росен Ангелов“, коментира директорът на Националната следствена служба. \r\nВесела АЛЕКСАНДРОВА", "date": "2018.01.10", "title": "Борислав Сарафов за убийството в Нови Искър: Малко са делата в моята практика, по които доказателствата са били толкова обилни и не оставят съмнение в авторството на престъплението"}
{"url": "http://www.focus-news.net/news/2018/01/10/2475601/biser-mihaylov-oblasten-upravitel-na-blagoevgrad-prodalzhava-s-dobri-tempove-izpalnenieto-na-natsionalnata-programa-za-energiyna-efektivnost-na-mnogofamilni-zhilishtni-sgradi.html", "text": "Продължава с добри темпове изпълнението на Националната програма за енергийна ефективност на многофамилните жилищни сгради на територията на област Благоевград. Това каза за Радио „Фокус“-Пирин Бисер Михайлов, областен управител на Благоевград. „Като областен управител в изпълнение на задълженията си по програмата изпълнявам отговорности по отношение на допустимост на заявленията за финансова помощ, сключването на договорите за финансиране, като пълномощник на държавата, както и участие в държавните приемателни комисии приемане на строежите. До края на 2017 г.  на територията на Област Благоевград са регистрирани 561 сдружения на собственици (до края на 2016 г. те са 448), по данни на седемте общини, участващи в програмата. Сключените договори за целево финансиране са 186. Броят на сградите със стартирали дейности (от момента на стартиране изготвянето на техническо обследване) е 185, като през 2016 г. са въведени в експлоатация 53 сгради, а през 2017 г. са въведени в експлоатация още 71 сгради“, каза Михайлов. \r\nПо думите му разплатените суми от 2 февруари 2015 г. до 30 септември 2017 г. за областта са на стойност  близо 127 мил. лв. с ДДС (126 826 733,85 лв.) \r\nКонкретните цифри в лв. по общини: Благоевград – 108 977 499,75; Банско – 868 120,44; Петрич – 1 710 074,41; Сандански – 278 819,84; Кресна – 527 220,48; Гоце Делчев – 13 451 718,93; Разлог – 1 013 280,00. „С реализираните мерки за енергийна ефективност на територията на областта се изпълнява политиката за осигуряване на по-добри условия на живот на гражданите, подобряване на жизнената среда и намаляване на разходите за енергия“, заяви Михайлов.\r\nЛора КАЛЧЕВА", "date": "2018.01.10", "title": "Бисер Михайлов, областен управител на Благоевград: Продължава с добри темпове изпълнението на Националната програма за енергийна ефективност на многофамилни жилищни сгради"}
{"url": "http://www.focus-news.net/news/2018/01/10/2475602/ognyan-zlatev-pred-italianskoto-radio-il-sole-24-ore-kato-predsedatel-na-saveta-na-es-balgariya-mozhe-da-reshava-a-ne-da-sazdava-problemi.html", "text": "Българите са една от най-проевропейски настроените нации. Това каза в интервю за Миланското радио Il Sole 24 ORE ръководителят на Представителството на Европейската комисия в България Огнян Златев, съобщиха от пресцентъра на Представителство на ЕК в България. Това не е изненадващо, тъй като 10-те години на членство в ЕС подпомогнаха развитието на България и допринесоха за икономическия растеж и намаляване на безработицата. \r\n\"Ротационното председателство на Съвета на ЕС е възможност за България да се прояви като държава, която решава проблеми, а не като източник на такива\", добави Златев. Тя и сега демонстрира стабилност по отношение на публичните си финанси и охраната на външната граница на ЕС. Ръководителят на Представителството припомни, че страната е сред първите участници в инициативата за засилено сътрудничество в сферата на отбраната и в създаването на нова Европейска прокуратура. \r\n\"Уверени сме в успеха на Българското председателство, което ще търси компромиси по миграционната политика, многогодишната бюджетна рамка на Съюза, изграждането на цифровия единен пазар, реформата на еврозоната и европейската перспектива пред Западните Балкани\", продължи той. \"Българската експертиза в Балканския регион ще бъде изключително полезна за даването на тласък на евроинтеграцията\", каза още Огнян Златев.", "date": "2018.01.10", "title": "Огнян Златев пред италианското Радио Il Sole 24 ORE: Като председател на Съвета на ЕС България може да решава, а не да създава проблеми"}
{"url": "http://www.focus-news.net/news/2018/01/10/2475603/yambol-preustanoveno-e-dvizhenieto-v-dvete-posoki-prez-gkpp-lesovo-za-vsichki-mps-poradi-tehnicheski-problem-na-sapredelniya-turski-punkt-hamzabeyli.html", "text": "Преустановено е движението през ГКПП \"Лесово\" за всички МПС в двете посоки поради технически проблем на съпределния турски пункт \"Хамзабейли\". Това съобщи говорителят на ГД \"Гранична полиция\" Лора Любенова. Към момента товарните автомобили на изход са по-малко от километър, леките автомобили са в зоната на пункта.\r\nНа ГКПП \"Капитан Андреево\" трафикът е интензивен в двете посоки, чакащите на изход камиони са около 3 км. Днес между 11.00 и 13.40 преминаването само на товарни автомобили беше преустановено поради проблем в митническата система.", "date": "2018.01.10", "title": "Ямбол: Преустановено е движението в двете посоки през ГКПП \"Лесово\" за всички МПС поради технически проблем на съпределния турски пункт \"Хамзабейли\""}
{"url": "http://www.focus-news.net/news/2018/01/10/2475604/plovdiv-na-11-yanuari-prirodozashtitnitsi-ot-grada-izlizat-na-protest-v-zashtita-na-natsionalen-park-pirin.html", "text": "Природозащитници от Пловдив отново излизат на протест в защита на Национален парк „Пирин“. Това съобщиха за Радио „Фокус“ – Пловдив организаторите на протеста. Събитието ще започне в 18.30 на 11 януари часа и ще завърши в 20.30 часа, но този път началната му точка е площад „Съединение“, защото и девизът на евроредседателството е „Съединението прави силата!“.\r\n„След като хиляди граждани от дузина български градове излязоха на 4 януари да искат отмяна на катастрофалното решение за Пирин и оставка на министър Нено Димов, реакция няма. Управляващите се надяват, че ние ще се уморим и няма да продължим да искаме спасението на Пирин от бетона. Да покажем в деня на откриване на Европредседатеството, че Пловдив застава заедно със София, Лондон, Варна, Велико Търново, Габрово, Плевен и Хасково срещу олигархичното срастване на власт и пари, което иска да унищожи нашите планини, гори и плажове!“, призовават организаторите. Исканията на еколозите са за отмяна на правителственото решение за Пирин, с което бяха приети промени, разрешаващи строителство в националния парк, и за оставка на министъра на околната среда и водите Нено Димов.\r\nТони МИХАЙЛОВ", "date": "2018.01.10", "title": "Пловдив: На 11 януари природозащитници от града излизат на протест в защита на Национален парк „Пирин“"}
{"url": "http://www.focus-news.net/news/2018/01/10/2475605/reuters-mayk-pens-shte-vodi-delegatsiyata-na-sasht-na-zimnite-olimpiyski-igri-v-pyonchan.html", "text": "Представители на Белия дом съобщиха, че вицепрезидентът на САЩ Майк Пенс и неговата съпруга Карън ще водят делегацията на страната на Зимните олимпийски игри в Пьончан, Южна Корея, предава  Reuters.\r\nПо време на скорошната си обиколка Пенс също така ще посети и Аляска, и Япония. Той ще направи преглед на системите за отбрана срещу междуконтинентални балистични ракети в северния щат и ще потвърди пред лидерите на Япония и на Южна Корея, че САЩ са напълно ангажирани към стабилността на региона. \r\nОлимпийските игри в Пьончан, който започват на 9 февруари, съвпадат с период на напрежение на Корейския полуостров заради севернокорейските ядрени и ракетни изпитания. \r\nСеверна Корея ще изпрати своя делегация от политици и атлети на игрите. \r\nОт Държавния департамент на САЩ уточниха, че в момента няма планове американската делегация да се среща с тази на Северна Корея.  Виктор Турмаков", "date": "2018.01.10", "title": "Reuters: Майк Пенс ще води делегацията на САЩ на Зимните олимпийски игри в Пьончан"}
{"url": "http://www.focus-news.net/news/2018/01/10/2475606/komisiyata-po-pravni-vaprosi-othvarli-vetoto-na-prezidenta-varhu-antikoruptsionniya-zakon.html", "text": "С гласа 10 „за”, 7 гласа „против” и нито един „въздържал се”, на извънредно заседание Парламентарната правна комисия преодоля ветото на президента Румен Радев, което той наложи върху Законa за противодействие на корупцията и за отнемане на незаконно придобитото имущество (ЗПКОНПИ), предаде репортер на Агенция „Фокус”. Освен народните представители от Комисията, в дискусията участваха представители на президентската институция и Министерство на правосъдието.\r\nСтановището на президентската институция бе представено от проф. Емилия Друмева - секретар по правни въпроси на Президента. В изказването си тя подчерта, че мотивите на ветото са подготвени с внимание, отговорност и анализ на чужди практики. „Всичко това е извършвано отговорно, професионално и преди всичко – добронамерено”, заяви тя и допълни, че аргументите в мотивите на ветото са единствено юридически. \r\nУчастие в дискусията взе и зам.-министърът на правосъдието Евгени Стоянов, който припомни, че в мотивите на указа, с който законът бе върнат, се оценяват положително изпълнените процедури по обществено обсъждане. „Тази оценка прави безспорен извода, че при подготовката на закона са обсъдени всички възникнали мнения, при условията на максимална публичност. Считаме, че са отчетени становищата както на професионалната общност, така и на гражданското общество”, коментира зам.-министърът. Според него ветото на президента е било предопределено от неговите изказвания още преди гласуването на закона на второ четене в парламента. „Корупцията е понятие, което е по-широко от престъпление. Според нас тя не административно нарушение, каквото е конфликтът на интереси. Не е и отделно престъпление, защото това се установява само и единствено от Наказателния кодекс. Това за нас е социално явление”, подчерта зам.-министър Стоянов. \r\nВ отговор на това народният представител от „БСП за България” Крум Зарков призова да бъда посочен случай, който може да бъда определен от гражданите като корупция, но за който да няма съответния престъпен състав. По думите му ветото на президента наистина е било предопределено, но не от изказванията му, а от цялостния дебат. Той се аргументира с това, че нито една държавна институция, която ще влезе в състава на новия антикорупционен орган, не е дала положително становище за законопроекта. „Това е ясно и лесно обяснимо, защото новият единен и независим антикорупционен орган всъщност, за всеки който чете добронамерено закона, не е нов. 99% от разпоредбите съществуват и сега. Органите, които се сливат, съществуват и досега”, посочи Крум Зарков. „Колкото до независимостта на този орган – той е поставен в пълна зависимост от политическия център на страната, който е Народното събрание”, подчерта още Зарков и допълни, че с корупцията може да се бори само орган, който има разследващи правомощия. \r\nВ реплика председателят на комисията и народен представител от ПГ на ГЕРБ Данаил Кирилов призова не просто да бъде критикувана философията на закона, а да се правят конкретни предложения за промяна. Агенция „Фокус“ припомня: На 2 януари 2018 г. държавният Румен Радев наложи вето върху приетия на второ четене Закон за противодействие на корупцията и за отнемане на незаконно придобитото имущество (ЗПКОНПИ). В мотивите на президентското вето бе записано, че с приетия на 20 декември 2017 г. „Антикорупционен закон“ не се създава адекватна нормативна основа за справяне с корупцията и дори ще затруднява борбата с нея.\r\nАргументите на държавния глава да върне закона за ново обсъждане в парламента бяха в няколко посоки. На първо място, според него, амбицията на закона да бъде кодифициращ акт в материята за противодействието на корупцията, посочвайки изчерпателно в чл. 1, т. 1 „мерките за противодействие на корупцията“, не е реализирана чрез неговите разпоредби. В мотивите се посочва, че в чл. 3, ал. 2 противодействието на корупцията е сведено само до мерките, посочени в този закон и осъществявани единствено от Комисията за противодействие на корупцията и за отнемане на незаконно придобитото имущество, а извън обхвата на закона остават редица органи и звена с функции в областта. \r\nЩо се отнася до законовото решение за приобщаване и на функциите по отнемане на незаконно придобитото имущество, президентът счита, че то е спорно, тъй като обществените отношения по установяване на конфликт на интереси и по гражданската конфискация са разнородни по характер. Принципно различният им характер, според мотивите,  е виден и от съдопроизводствените правила - за съдебните производства относно конфликта на интереси се прилага Административнопроцесуалният кодекс, а за отнемането на незаконно придобито имущество – Гражданският процесуален кодекс. \r\nПрезидентът Радев оспорва и аргумента, че обединяването на двете материи е оправдано, тъй като се поставя акцент върху отнемането на незаконно придобито имущество, чийто произход е свързан с корупция, който според него не намира подкрепа в чл. 108, ал. 1. Там преобладават престъпления, свързани с организирана престъпна дейност, убийства, отвличания, трафик на хора, проституция, разпространение на наркотици и само малка част са корупционни престъпления. Това означава, че за други корупционни престъпления, непосочени в чл. 108, ал. 1, производството по отнемане на имущество няма да се прилага. Държавният глава обръща внимание и факта, че законът е изграден върху постановката, че проблемът за неефективното противодействие на корупцията може да се реши с институционални мерки чрез създаване на „единен антикорупционен орган“. „По никакъв начин не поставям под съмнение конституционно обусловеното правомощие на Народното събрание да създава държавни органи със закон. Смятам, обаче, че законодателното решение органът да е един, не е взето въз основа на правната логика – съобразно предмета на регулиране. Освен това натрупването на толкова много и разнопосочни функции, необходимостта от време за организационно преструктуриране и за приемане на подзаконовите актове, създават риск да бъдат влошени постигнатите досега резултати от дейността на „окрупняваните“ органи и структури“, аргументира се държавният глава в мотивите си.\r\nТой дава положителна оценка на подхода на законодателя да създаде публична процедура по определяне на председателя, заместник-председателя и членовете на Комисията, но оспорва изискването за професионална компетентност. Президентът се аргументира с това, че изискуемият 5- годишен професионален стаж е по-малък от стажа, изискван за главния секретар и директорите на дирекции в администрацията на досегашната Комисия за отнемане на незаконно придобито имущество. \r\n„Считам за неподходящо заместник-председателят и членовете на Комисията да се избират по предложение на нейния председател, тъй като по този начин целият състав ще бъде доминиран от мнозинството в парламента, а не от цялото народно представителство“, отбелязва още държавният глава. Според държавния глава всичко това служи за основание да се твърди, че уредбата относно конституирането на Комисията и статута на нейните членове не дава убедителни гаранции за независимост, безпристрастност и отговорност. \r\nОстаналите аргументи на президента са свързани с уреждането на въпроса с подаването на сигнали от граждани, декларирането и установяването на конфликт на интереси, както и използването на специални разузнавателни средства. \r\nИван ЛАЗАРОВ", "date": "2018.01.10", "title": "Комисията по правни въпроси отхвърли ветото на президента върху Антикорупционния закон"}
{"url": "http://www.focus-news.net/news/2018/01/10/2475607/api-12-sa-kandidatite-za-izgrazhdaneto-na-oshte-17-km-ot-pat-i-8-mezhdu-dragoman-i-slivnitsa.html", "text": "12 са отворените оферти за избор на изпълнител за изготвянето на технически проект и строителство на обект: Модернизация на път І-8 Калотина – п. в. „Храбърско“ от км 15+500 до км 32+447,20 и етапни връзки“. Това съобщиха от пресцентъра на Агенция \"Пътна инфраструктура\". Това е участъкът между Драгоман и Сливница, с дължина 16,98 км. Индикативната стойност на проекта е 117 млн. лв. без ДДС и ще се финансира от републиканския бюджет.\r\nОтворените оферти, по реда на постъпването им в деловодството на Агенция „Пътна инфраструктура“, са на:\r\n- ДЗЗД Виа Милитарис – Хер, в което са: Автомагистрали Черно море АД и Автомагистрали Хемус АД;\r\n- Инжстройинженеринг ЕООД;\r\n- Консорциум Страбаг БП ДЗЗД, в което участват: Щрабаг ЕАД и Страбаг Сп. з.о.о., Полша;\r\n- ИСА 2000 ЕООД;\r\n- Трейс Груп Холд АД;\r\n- ГБС-Инфраструктурно строителство АД;\r\n- Хидро-вод строй ДЗЗД, в което са: Хидрострой АД и Водстрой 98 АД;\r\n- Обединение Евро Калотина, в което участват: Джи Пи Груп АД, Контратас Иглесиас АД и Трансконсулт-22 ООД;\r\n- Обединение Геопът Запад, в което са: „Пътстрой-92“ АД и „Геострой“ АД;\r\n- ДЗЗД АПВ Калотина СОП 2, в което са: Пътища Пловдив АД, Агромах ЕООД и Водно строителство – Благоевград АД;\r\n- Сдружение Калотина II ДЗЗД, в което участват: ПСТ Груп ЕАД и Аква модул АД;\r\n- Обединение Калотина - Храбърско 2017, в коeто участват: Гранди Лавори Финкосит СПА и Х.С.С. ЕООД.\r\nПроектът предвижда уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.\r\nНа 9 януари 2018 г. в АПИ бяха отворени 12 оферти и за участъка от път I-8 между ГКПП „Калотина“ и Драгоман. Отсечката е с дължина 14,5 км. Индикативната стойност на проекта е 141 667 715 лв. без ДДС. Част от средствата са осигурени от Механизма „Свързана Европа“.\r\nДвете обществени поръчки за избор на изпълнители за модернизацията на 31,5 км от път I-8 между ГКПП „Калотина“ и Сливница бяха стартирани през септември м. г. Общата им индикативна стойност е 258,6 млн. лв.\r\nПът І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”.\r\nМодернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2018.01.10", "title": "АПИ: 12 са кандидатите за изграждането на още 17 км от път I-8 между Драгоман и Сливница"}
{"url": "http://www.focus-news.net/news/2018/01/10/2475608/veliko-tarnovo-protest-sreshtu-izgrazhdaneto-na-vtori-lift-v-bansko-shte-se-provede-v-grada.html", "text": "Втори протест срещу изграждането на втори лифт в Банско ще се проведе във Велико Търново. Това съобщиха за Радио „Фокус“ – Велико Търново организаторите от „Спаси  Пирин! Save Pirin!  – Велико Търново“. Недоволните граждани ще се съберат на 11 януари, в 18.30 часа, на паметник „Майка България“, за да изкажат своето несъгласие. В още един град от област – Велико Търново ще се проведе протест – Свищов. Там хората ще се съберат тази вечер, от 17.30 часа пред беседката в градската градина.\r\nИсканията са за отмяна на решението на Министерски съвет от 28 декември 2017 г., с което бяха приети промени, разрешаващи строителство в Национален парк Пирин, и за оставка на министъра на околната среда и водите Нено Димов, който според тях саботира основната функция на екоминистерството – да опазва природните богатства на България.\r\nНадежда КРЪСТЕВА", "date": "2018.01.10", "title": "Велико Търново: Протест срещу изграждането на втори лифт в Банско ще се проведе в града"}
{"url": "http://www.focus-news.net/news/2018/01/10/2475609/ivan-takov-bsp-merkite-sreshtu-zamarsyavaneto-na-vazduha-v-sofiya-sa-mnogo-zakasneli.html", "text": "Мерките срещу замърсяването на въздуха в София са много закъснели. Това заяви общинският съветник от групата на БСП в СОС и член на Комисията по опазване на околната среда, земеделие и гори Иван Таков в предаването \"Код 11-13\" на телевизия BIT, съобщиха от пресцентъра на БСП - София. \"Трябва да припомня, че само до преди 7 месеца управляващите в Столична община отричаха да има подобен проблем\", коментира той. \"И трябваше да излезе докладът на Сметната палата, който показа, че мерките, предприети в периода 2011-2014 година са тотален провал, похарчени са 600 милиона лева, а качеството на въздуха не се е променило, за да признаят, че има проблем. И едва през 2017-а приехме нов доклад, с който тръгнахме да го решаваме. Прекалено късно\", каза още той.\r\nИван Таков заяви, че замърсяването на въздуха в София не се дължи на климатичните условия в момента, както управляващите се опитват да се оправдаят. \"Причината са безхаберието и отказът години наред да бъдат взети мерки\", обясни той. \"Има нещо много елементарно, което трябва да започнем да правим, за да тръгнем да решаваме този огромен проблем. Говоря за миенето на улиците, което е много ефективна мярка за през лятото. Защото повечето от останалите мерки, които са посочени в доклада, ми се струват по-скоро пожелателни. Крайно време е да започнем да мислим как да тръгнем към подмяна на горивните инсталации, които от твърдо битово гориво, да минат на по-екологично. \"Зеленият билет\" също би бил работеща мярка, според нас. Дори трябва да стигнем до безплатен градски транспорт в дни на голямо замърсяване\", посочи Таков.\r\nОбщинският съветник от БСП обясни, че докладът с мерките срещу замърсяването на въздуха е следствие на вече наличен проблем. Тези мерки се базират на системата за ранно предупреждение, която вече доказано не работи. \"От една медия установиха, че системата не е отчитала наличие на замърсяване през януари\", напомни Иван Таков. \"А впоследствие се оказа, че на места нормата на допустимо замърсяване с фини прахови частици е била надвишена 10 пъти. Повечето от мерките, които са описани в доклада са добри, но когато системата не работи, нали разбирате, че няма как и те да бъдат ефективни\", добави той.", "date": "2018.01.10", "title": "Иван Таков, БСП: Мерките срещу замърсяването на въздуха в София са много закъснели"}
{"url": "http://www.focus-news.net/news/2018/01/10/2475610/kiril-belyov-horeograf-nad-30-grupi-shte-vzemat-uchastie-vav-festivala-simitliya-drevnata-zemya-na-kukerite.html", "text": "Над 30 групи ще вземат участие в тазгодишното издание на фестивала „Симитлия – Древната земя на кукерите“. Това каза в интервю за предаването „Симитли – минало, настояще и бъдеще“ на Радио „Фокус“ – Пирин Кирил Бельов, хореограф и дългогодишен член на журито на фестивала. По думите му маскарадните игри в Симитли са от „отворен тип“, тоест няма ограничение за брой и групи участници. „По предварителна информация с която разполагам, защото продължават да се записват групи, в дефилето в Симитли ще участват над 30 групи от цяла България, а дори и от чужбина. Освен това сурвакарските групи от Община Симитли сами по себе си са много интересни, дори бих казал уникални“, каза още Бельов. \r\nТой добави, че отделните персонажи, които участват в групите като бабугери, мечки, мечкари, старци, младоженци, дяволи, попове и други, които са с геоморфни маски са уникални сами по себе си за цялата страна. „За пример мога да дам бабугерите, които се правят с кожи от кози и пръчове, които са с дъги косми. Участниците в сурвакарнският фестивал и специално бабугерите отглеждат специални сортове кози за направата на своите костюми. Те са много интересни, красиви и същевременно респектиращи. Нашите групи, които са участвали в разни фестивали у нас и в чужбина винаги са привличали интерес върху себе си със своята колоритност и уникалност. Заедно с това винаги печелят и първите места“, добави Бельов. Според него, за да се уверят в това, то хората задължително трябва да посеят фестивала в Симитли.\r\nЛивия НИНОВА", "date": "2018.01.10", "title": "Кирил Бельов, хореограф: Над 30 групи ще вземат участие във фестивала „Симитлия – Древната земя на кукерите“"}
{"url": "http://www.focus-news.net/news/2018/01/10/2475611/nepalnoleten-izvarshitel-na-grabezh-poluchi-uslovno-nakazanie-sled-sporazumenie-sas-sofiyska-rayonna-prokuratura.html", "text": "Непълнолетен извършител на грабеж получи условно наказание след споразумение със Софийска районна прокуратура. Това съобщиха от пресцентъра на Прокуратура на Република България. На 02 юни 2017 г. около 14.00 часа обвиняемият Ицо Кирилов (непълнолетен към този момент), се намирал на територията на гр. София, на „Околовръстен път“, в района около паметника на 14-те загинали войници, поставен в близост до жк. „Филиповци“, когато взел решение за неправомерно облагодетелстване. В изпълнение на така взетото решение, обвиняемият Кирилов се насочил към седналата встрани от пътното платно пострадала Л. Р., чакаща превоз. Последната притискала с две ръце в скута си раница, сдържаща нейни лични вещи. След като обвиняемият Кирилов приближил пострадалата откъм гърба ѝ, той се пресегнал, хванал раницата и я издърпал рязко и със сила от ръцете на Р., след което се отдалечил в неизвестна посока. Описаното деяние съставлява извършено престъпление, за което е образувано и водено досъдебно производство, под надзора и ръководството на Софийска районна прокуратура. В хода на това производство, на обвиняемият Кирилов е определена мярка за неотклонение „Задържане под стража“, предвид високата обществена опасност на извършеното деяние, както и предвид опасността на самия извършител. След приключване на производството, делото е внесено в Софийски районен съд, ведно с обвинителен акт за описаното по-горе престъпление. \r\nВ хода на съдебното производство е постигнато споразумение между прокуратурата и защитника на подсъдимия Кирилов, като му е определено наказание лишаване от свобода за срок от една година, изпълнението на което е отложено за срок от три години. Подсъдимият е възстановил на пострадалата стойността на инкриминираните вещи. \r\nСпоразумението е с характер на влязла в сила присъда и не подлежи на обжалване или протест.", "date": "2018.01.10", "title": "Непълнолетен извършител на грабеж получи условно наказание след споразумение със Софийска районна прокуратура"}
{"url": "http://www.focus-news.net/news/2018/01/10/2475612/tehran-times-iran-zaplashva-da-uskori-obogatyavaneto-na-uran-ako-yadrenoto-sporazumenie-bade-anulirano.html", "text": "Заместник-директорът на иранската агенция за ядрена енергетика Бехруз Камалванди предупреди, че ако Съвместният всеобхватен план за действие от януари 2016 г., по- известен като Споразумението за иранската ядрена програма, бъде отменен, то Техеран ще увеличи дейността си по обогатяване на уран. Според споразумението Иран трябва да ограничи ядрената си дейност в замяна на отменянето на икономическите и финансовите санкции спрямо него, пише  Tehran Times.\r\n„Иран ще ускори ядрената си дейност в различни области, особено в обогатяването, при това няколко пъти повече в сравнение с времената преди договора“, заяви Камалванди. \r\nПрез октомври 2017 г. президентът на САЩ Доналд Тръмп отказа да потвърди това, че Иран спазва споразумението и поиска от Конгреса да реши съдбата му. На свой ред Конгресът прехвърли топката обратно на Тръмп и сега той трябва до средата на този месец да съобщи, дали ще продължи да налага санкции срещу азиатската държава. \r\n„Ако отменянето на санкциите не бъде удължено, Иран ще отговори веднага“, категоричен е иранският специалист.  Виктор Турмаков", "date": "2018.01.10", "title": "Tehran Times:  Иран заплашва да ускори обогатяването на уран, ако ядреното споразумение бъде анулирано"}
{"url": "http://www.focus-news.net/news/2018/01/10/2475613/inzh-kostadin-varev-kmet-na-belovo-obshtinata-raboti-uspeshno-po-razlichni-proekti.html", "text": "Община Белово работи успешно по проекти, каза за Радио „Фокус“ – Пазарджик кметът на Белово инж. Костадин Варев. Той обясни, че до сега са реализирани големи инфраструктурни проекти с европейско финансиране. \r\n„На първо място, бе подменена вътрешната водопроводна мрежа на село Сестримо, което е най-голямото ни село. Освен това, по Оперативна програма (ОП) „Регионално развитие“ бе санирано Средното училище „Александър Пипонков-Чапай“ в Белово. Успяхме по същата програма да укрепим брега на река Яденица и още шест проекта реализирахме по Програмата за развитие на селските райони“, коментира Варев. Той допълни, че през тази година започва нов период за различните програми. „По Програмата за развитие на селските райони, на която най-много разчитаме, мина само един прием, и все още не е започнала работата по одобрените проекти“, уточни Варев. \r\nТой допълни, че Общината се възползва и от възможностите, които дават ОП „Развитие на човешките ресурси“ и програмите на Министерството на труда и социалната политика.\r\nВаня НИКОЛОВА", "date": "2018.01.10", "title": "Инж. Костадин Варев, кмет на Белово: Общината работи успешно по различни проекти"}
{"url": "http://www.focus-news.net/news/2018/01/10/2475614/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на областта. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са предимно сухи. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.10", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2018/01/10/2475615/veliko-tarnovo-strukturata-na-ssmvr-v-oblastta-podkrepya-protestnite-deystviya-v-sofiya-predvideni-za-11-yanuari.html", "text": "Структурата на Синдиката на служителите в МВР (ССМВР) в област Велико Търново подкрепя протестните действия на Синдикална федерация на служителите в МВР (СФСМВР), които ще се проведат на 11 януари в София, по време на официалното откриване на Българското председателство на Съвета на Европейския съюз, съобщи за Радио „Фокус“ – Велико Търново Юри Александров, член на Управителния съвет на Синдиката на служителите в МВР. Той отбеляза, че конкретно група от Велико Търново не се е организирала, но на протестите ще има представители от намиращите се по-близо структури.  Основните искания са за увеличение на 15% на основните възнаграждения на работещите в МВР, обвързване на заплатите със социалноизмерим показател и нов Закон за МВР.\r\nСФСМВР планира две групи от членове да протестират и отправят послания към делегациите, пристигащи за официалното откриване на Българското председателство на Съвета на ЕС.\r\nВ часовия диапазон 16.30 – 17.00 часа, протестиращите служители в МВР ще „посрещат“ делегациите с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост. Протестните действия ще продължат в 18.15 часа в района на Народния театър „Иван Вазов“.\r\n„Ние сме длъжни с нашето поведение да ги информираме, че не сме съгласни, въпреки че това се „дъвчи“ в Съвета за социално партньорство от дълго време. И ние разбираме, че няма достатъчно финансови средства, но то няма от доста години, което не е нормално“, посочи Юри Александров.\r\nНадежда КРЪСТЕВА", "date": "2018.01.10", "title": "Велико Търново: Структурата на ССМВР в областта подкрепя протестните действия в София, предвидени за 11 януари"}
{"url": "http://www.focus-news.net/news/2018/01/10/2475616/varna-uchilishtna-higienistka-e-priznata-za-vinovna-ot-rayonniya-sad-za-krazhba-na-pari-ot-uchenitsi.html", "text": "Училищна хигиенистка беше осъдена от Районен съд – Варна за кражба на пари от ученици. Това съобщиха от пресцентъра на Районен съд – Варна. 62-годишна хигиенистка в елитна варненска гимназия е призната за виновна, че за периода от септември до 9 ноември 2015 година е отнела парични суми от общо 11 ученици от два различни класа. Деянието е извършено при продължавано престъпление и чрез използване на служебно предоставените й ключове за почистване на класните стаи. Хигиенистката се възползвала  от провеждането на занятия по физкултура извън класните стаи и под предлог че влиза да чисти в помещенията, системно бъркала в джобовете на ученически якета и вземала различни дребни суми от тях. След установяването на  липси, част от учениците оставили по време на поредно занятие по физкултура включени камерите на мобилните си телефони, като по този начин били забелязани неправомерните действия на 62-годишната жена и подаден сигнал до директора.  Отнетите от учениците суми са на обща стойност за близо 200 лева.\r\n62-годишната Т. Т. е с чисто съдебно минало. Към момента причинените имуществени вреди са възстановени на пострадалите. По силата на постигнато споразумение между страните, съдът наложи на подсъдимата наказание от 6 месеца лишаване от свобода, изтърпяването на което бе отложено с изпитателен срок от 3 години. Съдебният акт е окончателен.", "date": "2018.01.10", "title": "Варна: Училищна хигиенистка е призната за виновна от Районния съд за кражба на пари от ученици"}
{"url": "http://www.focus-news.net/news/2018/01/10/2475617/euobserver-milosh-zeman-vodi-v-sotsiologicheskite-prouchvaniya-predi-prezidentskite-izbori-v-chehiya.html", "text": "Според социологическите проучвания, публикувани седмица преди президентските избори в Чехия настоящият държавен глава Милош Земан би получил на първи тур 47,6% от гласовете, предава  EUObserver.\r\nНеговият най-вероятен съперник на балотажа ще бъде бившият директор на Чешката академия на науките Иржи Драхос, който би получил 44,9% от гласовете.  \r\nЗеман се е обявил против санкциите на ЕС против Русия, а също така предлага и референдум за членството на страната в Съюза.  Виктор Турмаков", "date": "2018.01.10", "title": "EUObserver: Милош Земан води в социологическите проучвания преди президентските избори в Чехия"}
{"url": "http://www.focus-news.net/news/2018/01/10/2475618/plovdiv-vavezhda-se-vremenna-organizatsiya-na-dvizhenieto-v-grada-zaradi-protest-v-podkrepa-na-natsionalen-park-pirin-na-11-yanuari.html", "text": "Въвежда се временна организация на движението в града заради протест в подкрепа на Национален парк „Пирин“ на 11 януари. Това съобщиха за Радио „Фокус“ – Пловдив от ръководството на ОП „Организация и контрол на транспорта“. От 19.00  до 19.40 часа на 11 януари поетапно или изцяло ще бъде спирано движението на пътни превозни средства в участъци от бул. „ Шести септември“, „Цар Борис III Обединител“ и ул. „Железарска“, без да се променят маршрутите на автобусите по линиите от масовия градски транспорт. Временната организация на движение ще бъде приложена от 19.00 до 19.15 часа по северното платно на бул. „Шести септември“, в отсечката от ул. „Бетовен“ до кръстовището с бул. „Цар Борис III Обединител“. От 19.15 до 19.30 часа организацията на движение ще обхване бул. „Цар Борис III Обединител“, в отсечката от бул. „Шести септември“ до ул. „Железарска“, а от 19.30 до 19.40 часа  – по ул. „Железарска“, от бул. „Цар Борис III Обединител“ до ул. „Йоаким Груев“.\r\nШофьорите на градските автобуси са предупредени да карат внимателно и да се съобразяват с въведената временна организация на движение. От „Организация и контрол на транспорта“ призовават за повишено внимание и останалите водачи.\r\nТони МИХАЙЛОВ", "date": "2018.01.10", "title": "Пловдив: Въвежда се временна организация на движението в града заради протест в подкрепа на Национален парк „Пирин“ на 11 януари"}
{"url": "http://www.focus-news.net/news/2018/01/10/2475619/radio-televizija-vojvodine-sarbiya-otdelya-790-miliona-dinara-za-razvitieto-na-turisticheskata-infrastruktura.html", "text": "Сръбският министър на търговията, туризма и телекомуникациите Расим Ляич обяви плановете на правителството в Белград, съгласно които през 2018 г.  ще бъдат отпуснати 790 млн. динари за проекти, насочени към развитието на туристическата инфраструктура в страната, предава   Radio Televizija Vojvodine (RTV). \r\nСъответното изявление Ляич направи в един от планинските центрове на западната ни съседка - Дивчибаре, където пристигна като част от обиколката си на популярните курорти в страната. В рамките й министърът изслуша предложенията за конкретни проекти за развитието на туристическата инфраструктура, които сръбското правителството може да финансира или съфинансира.  \r\nГоворейки конкретно за Дивчибаре, Ляич заяви, че 2018 г. може да се окаже ключова за развитието на туризма в планинския център. За тази цел обаче е необходимо изграждането на голям туристически комплекс, който освен хотел да включва спортни съоръжения, уелнес и спа център, с които да бъдат привлечени посетители, изрази увереност министърът, предава . \r\nКато първа стъпка в усилията за развитието на туризма в региона, Ляич обеща Министерството на търговията, туризма и телекомуникации да финансира изграждането на туристически информационен център, чрез който да бъде допринесено за превръщането на Дивчибаре в целогодишна туристическа дестинация. Голямото предимство на курорта е близостта му до столицата - Дивчибаре се намира на само 118 км от Белград.  \r\nКъм настоящия момент Дивчибаре не допринася съществено за развитието на туризма в страната, но в бъдеще това може да се промени, ако бъдат направени инвестиции, изрази увереност министърът.  Въпреки относително лошата инфраструктура в района, Ляич припомни, че все пак Дивчибаре е един от четирите най-популярни сред туристите планински центрове в Сърбия след Златибор, Копаоник и Тара.  Тереза Герова", "date": "2018.01.10", "title": "Radio Televizija Vojvodine: Сърбия отделя 790 милиона динара за развитието на туристическата инфраструктура"}
{"url": "http://www.focus-news.net/news/2018/01/10/2475620/nataliya-nikolova-okrazhen-prokuror-na-sofiya-spored-sadebno-meditsinskata-ekspertiza-smartta-na-rosen-angelov-e-nastapila-na-5-yanuari.html", "text": "Според съдебно-медицинската експертиза смъртта на Росен Ангелов е настъпила на 5 януари, два дни преди тялото му да бъде открито от полицията. Това стана ясно от думите на окръжния прокурор на София Наталия Николова по време на брифинг във връзка с шесторното убийство в Нови Искър, предаде репортер на Агенция \"Фокус\". Тя обясни, че от заключението на съдебно-медицинската експертиза е ясно, че смъртта на Росен Ангелов се дължи на огнестрелно нараняване, причинено с един изстрел. Смъртта е настъпила бързо и е била неизбежна. Николова добави, че от състоянието на трупа става ясно, че смъртта е настъпила в петък - 5 януари, два дни преди тялото да бъде открито от полицията. Директорът на НСлС Борислав Сарафов уточни, че издирването на Ангелов е започнало на 3 януари (сряда), а последното \"влизане в интернет\" от неговия таблет е от четвъртък - 4 януари. \r\nПрокурор Николова добави, че назначените медицинска и балистична експертизи, дават категорично основание да с твърди, че е възможно Ангелов да произведе изстрел със собствената си ръка, който да доведе до смъртта му. \"Което за нас е категорично доказателство, че същият е произвел изстрел със собствената си ръка, от който изстрел е последвала смъртта му\", коментира окръжният прокурор. Тя добави, че аутопсията и съдебно-медицинската експертиза не са установили охлузвания и наранявания по горните крайници на Ангелов, т.е. няма след и от насилие. По долните му крайници е открито нараняване, но то е с по-голяма давност - 10-15 дни.\r\n\"Не се доказват никакви упойващи вещества, никакви лекарства, никакъв алкохол в кръвта на Ангелов\", добави Николова.\r\nСарафов добави, че оръжието, с което Ангелов  се е прострелял е пистолет с ръчно направен заглушител.\r\nВесела АЛЕКСАНДРОВА", "date": "2018.01.10", "title": "Наталия Николова, Окръжен прокурор на София: Според съдебно-медицинската експертиза смъртта на Росен Ангелов е настъпила на 5 януари"}
{"url": "http://www.focus-news.net/news/2018/01/10/2475621/blagoevgrad-rayonnata-prokuratura-predade-na-sad-mazh-prisvoil-pari-prednaznacheni-za-hram-sveti-ivan-rilski-v-selo-lisiya.html", "text": "Благоевград: Районната прокуратура предаде на съд мъж, присвоил пари, предназначени за храм „Свети Иван Рилски“ в село Лисия. Това съобщиха от пресцентъра на Апелативна прокуратура - София. Внесеният за разглеждане в съда обвинителен акт е срещу Ст. Ников. Обвиняемият Ников (на 34 години) е осъждан няколко пъти. През различни периоди от м. октомври 2013 г. до м. февруари 2017 г. изпълнявал длъжността „кметски наместник“ в селата Българчево, Бучино и Лисия, община Благоевград. През м. май 2016 г. пострадалият Н. Д. заделил парична сума в размер на 1000 лева, с която като православен християнин искал да помогне за ремонтните дейности на храм „Свети Иван Рилски“ в с. Лисия и за закупуване на икона за него. Това свое желание той споделил със свещеника, обслужващ църквата, зачислена към Неврокопската митрополия. На състояла се в с. Покровник среща, на която присъствал и обвиняемия, дарителят предал на Ников въпросната сума. Тя не била записана в летописната книга на храма, тъй като била предадена на ръка. Освен това свещеникът не поискал разрешение от Епархийския съвет за планираните дейности, тъй като те не представлявали основен ремонт или реставрация, а освежаване (белосване) на храма. \r\nОбвиняемият Ников приел сумата от 1000 лева, съгласно договорката с Н.Д., като поел задължението да боядиса и да закупи икона в срок до 19 октомври 2016 г., когато е църковния празник на храм „Свети Иван Рилски“. Той купил няколко баки с бяла латексова боя, кутии кафява блажна боя, четки и валяци, на обща стойност около 120 лева, и ги транспортирал до църквата. На следващия ден, на пазара в гр. Благоевград, Ников наел две лица от ромски произход, които се съгласили за сумата от по 50 лева за всеки да извършат боядисването. За два дни били боядисани вътрешната част и предверието на църквата, с изключение на купола, тъй като за високите части трябвало да се монтира строително скеле. Самият Ников боядисал дървената ограда и вратите с блажна боя. Направените от него разходи към онзи момент били в размер на 300 лева. Освежаването на храма не било завършено преди храмовия празник и по същество било извършено само частично боядисване на входната и вътрешната част. Икона също не била закупена. \r\nПострадалият Н.Д. многократно провеждал разговори с обвиняемия за връщане на сумата, но Ников отказвал да го стори и продължавал да бездейства. Присвоената сума в размер на 700 лева била възстановена на собственика й година по-късно - до приключване на съдебното следствие в първоинстанционния съд. Предстои насрочване на делото от съда.", "date": "2018.01.10", "title": "Благоевград: Районната прокуратура предаде на съд мъж, присвоил пари, предназначени за храм „Свети Иван Рилски“ в село Лисия"}
{"url": "http://www.focus-news.net/news/2018/01/10/2475622/hurriyet-turskiyat-vanshen-ministar-saobshti-che-stranata-mu-shte-posrednichi-mezhdu-bagdad-i-erbil.html", "text": "Турският външен министър Мевлют Чавушоглу обяви, че Багдад и Ербил са поискали от страната му посредничество, след като напрежението между иракските централни власти и Кюрдското регионално правителство се засили във връзка с референдума за независимост на автономния регион през септември 2017 г., пише  Hurriyet.\r\n„Има молби за посредничество. Заминаваме за Багдад на 21 януари. Ще обсъдим това в допълнение с двустранните въпроси“, съобщи Чавушоглу. Той допълни, че референдумът, проведен от лидера на кюрдския регион Масуд Барзани, е бил „погрешен“ и допълни, че това вече е осъзнато от властите и населението на областта. \r\n„В идния период Багдад и Ербил ще трябва да постигнат споразумение. Скорошните изказвания на Кюрдското регионално правителство, че ще се подчини на решението на иракския конституционен съд, е положително действие, но трябва да се постигне и ясен консенсус“, заяви турският министър. \r\n„Наше желание е да превъзмогнем тези проблеми колкото се може по-скоро в рамките на иракската териториална цялост. След нормализацията, след като Ербил приеме това, ние няма да имаме проблеми с Кюрдското регионално правителство“, допълни Чавушоглу.  Виктор Турмаков", "date": "2018.01.10", "title": "Hurriyet: Турският външен министър съобщи, че страната му ще  посредничи между Багдад и Ербил"}
{"url": "http://www.focus-news.net/news/2018/01/10/2475623/prezidentat-rumen-radev-othvarlyaneto-na-vetoto-varhu-antikoruptsionniya-zakon-ot-pravna-komisiya-pokazva-che-nyama-volya-za-borba-s-koruptsiyata.html", "text": "Отхвърлянето на ветото върху Антикорупционния закон от Правна комисия показва, че няма воля за борба с корупцията. Това каза пред журналисти президентът Румен Радев във връзка с отхвърлянето на наложеното ветото върху Антикорупционния закон от страна на Комисията по правни въпроси, предаде репортер на Агенция „Фокус“. „Това не е изненадващо за мен. Всички дебати около Антикорупционния закон и особено събитията от днес показват, че няма политическа воля за реална и всеобхватна борба с корупцията. Явно тази борба ще продължи да се води от гражданите и от медиите“, коментира държавният глава. \r\nНа въпрос дали ще сезира Конституционния съд за антикорупционното законодателство, Радев подчерта, че приетият закон няма да доведе до реални промени, каквито хората очакват. \r\nДеница кИТАНОВА", "date": "2018.01.10", "title": "Президентът Румен Радев: Отхвърлянето на ветото върху Антикорупционния закон от Правна комисия показва, че няма воля за борба с корупцията"}
{"url": "http://www.focus-news.net/news/2018/01/10/2475624/mariya-deyanova-istorik-karlovtsi-sa-parvite-koito-izbirat-svobodna-gradska-uprava-sled-osvobozhdenieto.html", "text": "Първият свободен градски съвет след Освобождението у нас е избран в Карлово на 16 януари 1878 година. Това каза за Радио „Фокус” - Пловдив Мария Деянова, директор на Историческия музей. По думите ѝ карловци са първите, които правят избор на такъв съвет в освободена България. „Това е първата свободна българска управа след Освобождението, след като предният отряд на генерал Карцов освобождава Стремската долина и тук руските военноначалници и командване са първите, които дават насоки за организацията на свободния живот”, каза Деянова. В съвета влизат 35 карловци, предимно от интелигенцията на града, средната ръка, занаятчийското съсловие. „Именно те се събират и решават, отново по демократичен начин, да си изберат управата, която ще се погрижи за техния град и ще организира по-нататъшното управление – вече свободно управление на града”, добави Деянова. По думите ѝ такива градски управи на освободените територии у нас са били назначавани веднага след Освобождаването там, откъдето е минавала руската армия. „Обикновено са били посочвани по-заможните слоеве на населението за назначаване в управата, която да изпълнява разпоредбите на временното руско управление”, посочи Мария Деянова. Тази временна наредба за управлението на България се разработва от княз Черкаск и довежда до много конфликти сред местното население. Подобни конфликти е имало в Лом, в Дряново и в Карлово. „Но карловци решават сами да изберат кой да бъде председател на градския съвет и кой да влезе в градската управа. Така именно в града се е наложило управлението на общинската власт да се избира от народа, както си избираме и народните представители”, каза Деянова. Именно това е станало на 16 януари през 1878 година. „Този демократичен избор, който се е извършил тогава, дава възможност в градската управа да влязат представители не само на заможните и на богатите слоеве от населението, но и бивши дейци на революционната организация”, каза Мария Деянова. Двама от членовете на първия градски съвет в Карлово са и членове и на революционния комитет в Карлово. Един от тях е Васил Караиванов, който освен, че е свързан с апостолската дейност на Васил Левски и е бил дясната му ръка бил е и пазител на неговата парола, една от много важните длъжности на революционните комитети, изградени от Левски. Той е бил най-довереното му лице и има много голям принос в следосвобожденската история на града. Караиванов продължава своя живот и дейност и след Освобождението и до края работи за този град и за неговите граждани. Той е и дарител. Другият, който също е бил член на революционния комитет и влиза в Градския съвет, това е Петър Попов. Той е бил най-младият член на карловския революционен комитет и също е избран от своите съграждани за секретар на първата градска управа. Останалите двама членове са Митко Пиронков и Никола Пеев. Те са представители на средната ръка, хора на занаятчийското съсловие, хора добросъвестни, почтени, трудолюбиви, отговорни и затова решават да се занимават с управлението на града. „Първата изборна градска управа в Карлово оправдава напълно доверието, което и гласуват гражданите”, каза Деянова. „Като погледнем дейността на този съвет, който всъщност управлява само два месеца – от 16 януари до 12 март, се вижда, че той е действал като комитет на спасението. В едно много трудно, тежко военно време, когато е нямало изградена държавна власт, те са били представителите на тази власт. Освен, че е трябвало да разпределят всички помощи, които са се раздавали от руското командване на пострадалото население и паричните средства, които са се отпускали за пострадалите от войната и от въстанието в Сопот, в Карлово и в Калофер, те е трябвало да положат грижи за своите бедстващи съграждани и наистина се заемат много отговорно с тази своя дейност и започват организацията на този нов свободен живот”, добави Мария Деянова.  По думите ѝ те поставят началото и на изграждането на общинската собственост, защото бягащите турци по време на войната остават много имоти. Известно е, че турското население е било много богато – с  ниви, лозя и градини и всички тези имоти е трябвало да бъдат усвоени, като една част от тях са се управлявали от градския съвет. Това е било една предпоставка за финансовата стабилизация. Тези средства, които успява този градски съвет да осигури, се дават за организация на учебното дело в Карлово. Освен, че полагат грижи за чистотата и обществения ред, те са се грижили и за образованието на бедните сираци, които са останали след войната и след „Страшното”. С обхвата на своите действия, които предприемат, те наистина установяват българската власт и подобряват живота на своите съграждани. Затова в Карлово всяка година се почита тяхната памет и това, което те са сторили в тези ранни, трудни години след Освобождението.\r\nЦветана ТОНЧЕВА", "date": "2018.01.10", "title": "Мария Деянова, историк: Карловци са първите, които избират свободна градска управа след Освобождението"}
{"url": "http://www.focus-news.net/news/2018/01/10/2475625/varna-uvelichava-se-broyat-na-otsastvashtite-po-bolest-uchenitsi-v-oblastta.html", "text": "Увеличава се броят на отсъстващите по болест ученици във Варненска област спрямо понеделник. Това каза за Радио „Фокус“ – Варна Венцеслава Генова, началник на Регионалното управление на образованието във Варна. 89% е посещаемостта в училищата във Варна и областта през днешния ден, докато в понеделник на занятията са присъствали 90.25% от учениците. Общият брой на отсъстващите по болест в областта е 5 281, а в понеделник те са били 3 795. \r\nВенцеслава Генова посочи, че само две училища в областта съобщават за по-висок процент отсъстващи по болест – Професионалната гимназия по селско стопанство в Долни чифлик и Основно училище „Митко Палаузов“ в село Лопушна, община Дългопол. В тези две училища отсъстващите по болест ученици са 28%.\r\nМарияна ВАЛЕНТИНОВА", "date": "2018.01.10", "title": "Варна: Увеличава се броят на отсъстващите по болест ученици в областта"}
{"url": "http://www.focus-news.net/news/2018/01/10/2475626/borislav-sarafov-nsls-motivat-na-rosen-angelov-da-ubie-keti-kyuhova-e-kakto-emotsionalen-taka-i-finansov-tya-e-otkazala-da-mu-sadeystva-da-obere-domovete-koito-e-chistela.html", "text": "Мотивът Росен Ангелов да убие Кети Кюхова е, както емоционален, така и финансов. Това каза директорът на Националната следствена служба (НСлС) Борислав Сарафов на брифинг във връзка с разследването на убийствата в Нови Искър, предаде репортер на Агенция „Фокус“. Във връзка с тиражираната версия в медиите, че полицията не може да обясни достатъчно добре мотивът за извършването на шесторното убийство Борислав Сарафов уточни, че мотивът е, както емоционален, заради това, че Ангелов е станал отхвърленият любовник, така и финансов. „Приживе покойната Кети се е занимавала с почистване на домове на заможни българи, живеещи в София и околностите, а Росен Анегелов е искал да ограби част от тях. Това е било причината за разрива в емоционалните им отношения - че Росен Ангелов е искал от Кети да му предостави достъп до домовете, които чисти, както и ключ и код за алармената система в тях“, заяви Сарафов, като обясни, че тази информация се знае от негови близки, които Ангелов е искал да въвлече в обирите. „Очевидно в този момент Кети е разбрала, че любовта му не е била съвсем искрена, а той има и други намерения. Това е причината да настъпи разрив и една от истинските причини той да я затрие от лицето на земята. За връзката им са знаели всички нейни роднини и това е била причината да бъдат затрити и всички те, като свидетели“, поясни още Сарафов. \r\nВесела АЛЕКСАНДРОВА", "date": "2018.01.10", "title": "Борислав Сарафов, НСлС: Мотивът на Росен Ангелов да убие Кети Кюхова е както емоционален, така и финансов – тя е отказала да му съдейства да обере домовете, които е чистела"}
{"url": "http://www.focus-news.net/news/2018/01/10/2475627/vratsa-rayonna-prokuratura-kozloduy-e-izdala-evropeyska-zapoved-za-arest-na-mazh-ot-selo-butan-izvarshil-izmama-chrez-obeshtanie-da-zakupi-avtomobil-v-angliya.html", "text": "Районна прокуратура – Козлодуй е издала Европейска заповед за арест на Св. Захариев (на 27 години) от село Бутан. Това съобщиха от пресцентъра на Апелативна прокуратура - София. Досъдебното производство срещу него се води задочно, тъй като лицето се намира извън пределите на България и местоживеенето му е неизвестно. През м. април 2017 г., с цел да набави за себе си или за другиго имотна облага, обвиняемият Захариев възбудил заблуждение в лице с инициали В.Н. от гр. Козлодуй, като му обещал да закупи на негово име в Англия лек автомобил „Хонда ЦРВ“. С въпросната кола, на стойност 2300 паунда, „новият собственик“ трябвало да се придвижи до България. \r\nПострадалият с инициали В.Н. предоставил на негова позната в България средства за закупуване на лекия автомобил. Тя направила два парични превода – на 2000 паунда и 300 паунда от сметката ѝ в „СиБанк“ ЕАД гр. Козлодуй по открита банкова сметка във Великобритания - в Lloyds Bank, на получателя Захариев. Договорката за закупуване на кола не била изпълнена от обвиняемия,който чрез измама причинил имотна вреда в размер на 2 300 паунда на купувача. \r\nЗа това престъпление законът предвижда наказание от една до шест години „лишаване от свобода“.", "date": "2018.01.10", "title": "Враца: Районна прокуратура – Козлодуй е издала Европейска заповед за арест на мъж от село Бутан, извършил измама чрез обещание да закупи автомобил в Англия"}
{"url": "http://www.focus-news.net/news/2018/01/10/2475628/prezidentat-rumen-radev-neobhodim-e-debat-za-istanbulskata-konventsiya-tryabva-da-znaem-kakvo-se-podpisva-i-ratifitsira-a-ne-postfaktum-da-ustanovyavame-kakvo-sme-prieli.html", "text": "Необходим е дебат за Истанбулската конвенция – трябва да знаем какво се подписва и ратифицира, а не постфактум да установяваме какво сме приели. Това каза президентът Румен Радев пред журналисти във връзка Истанбулската конвенция, предаде репортер на Агенция „Фокус“. „За мен първо е нужно да има изчерпващ дебат по темата. Виждате, че случаят в Нови Искър показа, че един педофил с ефективна присъда може да вилнее в продължение на години при пълното безразличие на местна власт, държавни институции и обществото. Това е много сериозно“, коментира държавният глава. \r\nРадев обърна внимание, че България и сега има закони, защитаващи правата на жените и децата при домашно насилие. „Не можем да ги приложим явно както трябва, а бързаме да поемаме международни ангажименти, без да знаем точно за какво става въпрос и без да сме провели един наистина задълбочен дебат. Това е безотговорно. Борбата срещу домашното насилие и насилието над жени трябва да се води от полицията и съда тук и сега. Ние трябва да знаем какво се подписва и какво се ратифицира, а не постфактум да установяваме какво сме приели“, заяви Румен Радев. Попитан дали го притесняват очакваните 9 протеста утре в контекста на председателството на Съвета на ЕС, държавният глава посочи, че тези протести не би трябвало да притесняват него. „България е демократична страна. Всеки, който има някакви искания, е свободен да ги изложи. Разбира се, в законово установените форми“, допълни той. \r\nДеница КИТАНОВА", "date": "2018.01.10", "title": "Президентът Румен Радев: Необходим е дебат за Истанбулската конвенция – трябва да знаем какво се подписва и ратифицира, а не постфактум да установяваме какво сме приели"}
{"url": "http://www.focus-news.net/news/2018/01/10/2475629/aktsenti-v-sutreshniya-blok-dobro-utro-balgariya-na-radio-fokus-na-11-yanuari.html", "text": "Колко бързо ни е нужна нова стратегия за борба с престъпността и има ли страната ни визия за сигурността през следващите години? По темата ще разговаряме в сутрешния блок „Добро утро, България“ на Радио „Фокус“ с проф. д-р Димитър Димитров, завеждащ катедра „Национална и регионална сигурност” в УНСС. На официалния старт на българското европредседателство – какво очаква да постигне страната ни и какви са очакванията към нея? Очаквайте коментара на социолога Кънчо Стойчев в минутите след 8.00 часа. Пчеларите продължат и през 2018 година съпротивата срещу употребата на забранените пестициди, които влияят негативно на пчелите. За проблемите пред бранша ще разговаряме с инж. Михаил Михайлов, председател на Обединен български пчеларски съюз. След 9.00 часа за тазгодишното издание на фестивала „Симитлия – Древната земя на кукерите“ ни разкаже в аванс Ливия Нинова от Радио „Фокус“ - Пирин. \r\nТези и още теми в  „Добро утро, България“ от 6.00 до 10.00 часа с водещ Евелин Цанева.", "date": "2018.01.10", "title": "Акценти в сутрешния блок „Добро утро, България“ на Радио „Фокус“ на 11 януари"}
{"url": "http://www.focus-news.net/news/2018/01/10/2475630/press-24-makedoniya-ima-potentsial-za-razvitieto-na-selski-turizam-no-sa-neobhodimi-deystviya-na-darzhavno-nivo.html", "text": "Източната част на Македония има внушителен потенциал за развитието на селски туризъм, но са необходими усилия на държавно ниво за постигането на добри резултати, коментира скопската електронна медия Press 24. \r\nМестните кметове са уверени, че туризмът може да спаси икономически региона. За изграждането на по-добра инфраструктура обаче те очакват подкрепа от държавата, а за развитието на туристическия отрасъл - сътрудничество между отделните общини и европейски пари за реализирането на проекти. Експертите са категорични, че потенциал има, но също така предстои да бъде свършена и сериозна работа в тази насока, предава . \r\nКонсултантът Виолета Янкова обърна внимание, че липсва адекватна реклама на туристическите обекти и информация за тях на място. Специалистът подчерта, че без наличието на специални брошури и добри гидове, туристите, които посещават например Щипската крепост, няма как да разберат какво е значението на историческия паметник. \r\nЗоран Петров от сдружение \"Илинска планина\" е категоричен, че в региона има добре подготвени кадри, но за съжаление липсва сътрудничество и подкрепа от страна на институциите за развитието на туризма. Той припомни, че освен капиталът, от решаващо значение са и самите хора. От сдружението предлагат да бъдат провеждани повече практики сред студентите, изучаващи специалност Туризъм, и да бъде създаден общ регистър на обучените кадри с цел подобряване качеството на туристическите услуги и предоставяне на повече информация на потенциалните инвеститори в региона.  \r\nОсвен селския, шансове за развитие има също за планинския и спа туризъм.", "date": "2018.01.10", "title": "Press 24: Македония има потенциал за развитието на селски туризъм, но са необходими действия на държавно ниво"}
{"url": "http://www.focus-news.net/news/2018/01/10/2475631/blagoevgrad-tsentarat-za-lichnostno-i-tvorchesko-razvitie-na-detsa-otkriva-shkola-po-tsigulka-prez-fevruari.html", "text": "Школа по цигулка ще бъде открита в Център за личностно и творческо развитие на децата на Благоевград. Това съобщиха от пресцентъра на Община Благоевград. Заниманията ще започнат от 5 февруари, а преподавател ще е талантливият цигулар Стоил Богданов. Той е роден в Благоевград. Завършва средното си образование в „НМУ Л. Пипков” - София със специалност цигулка. През този период участва в майсторските класове на Кеворк Мардиросян. През месец май 2006 г. е поканен като солист на оркестъра на Камерна опера Благоевград, където е и в момента. Участва във всички концерти и турнета на Младежката филхармония София, НМУ,,Л.Пипков” гр.София. Като студент в инструменталния факултет на НМА”Проф. Панчо Владигеров” - София попада в класа на професор Гинка Гичкова. През периода на обучението си в Академията се явява на майсторските класове през 2009 и 2010 г. на проф. Стефан Камиларов (Виена). Солист е на Академичен симфоничен оркестър на НМА „Проф. П. Владигеров“ - София, където изпълнява Й. С. Бах концерт за цигулка и оркестър а moll. През 2011 г. е поканен да изпълни същият концерт с оркестъра на Камерна Опера-Благоевград. Участва в редица концерти като солист и оркестрант. \r\nПрезентацията на школата по цигулка към ЦЛТРДБ ще бъде на 24 януари от 14.00 часа в зала №3 на Младежки дом. Ще бъде представен цигуларят Стоил Богданов. Заедно с пианистката Милена Томанова ще представят пред публика, произведения на известни композитори. Присъстващите ще научат и много неща за един от най-емоционалните класически инструменти. Младият цигулар ще ги запознае по атрактивен начин с произхода и усъвършенстването на този музикален инструмент.", "date": "2018.01.10", "title": "Благоевград: Центърът за личностно и творческо развитие на деца открива школа по цигулка през февруари"}
{"url": "http://www.focus-news.net/news/2018/01/10/2475632/emanyuel-makron-skoro-shte-bade-priklyuchena-rabotata-po-dogovora-za-kupuvane-na-184-samoleta-earbas-ot-kitay.html", "text": "Президентът на Франция Еманюел Макрон заяви, че договорът с Китай за доставката на 184 самолета „Еърбъс“ А320 ще бъде приключен скоро и че страната му има амбиции в близките месеци да продаде на азиатската държава и модели А350 и А380. Сумата на сделката за А320 ще бъде повече от 18 милиарда долара, предава Reuters.\r\n„Поръчката на 184-те самолета А320 ще бъде финализирана скоро“, заяви Макрон по време на посещението си в Китай и допълни, че се е уговорил за това с колегата си Си Дзинпин. „Имаме амбицията да продадем в близките седмици и месеци и А350 и А380“, допълни той.\r\nОт френското президентство потвърдиха, че доставката на А320 ще бъде извършена през 2019 и 2020 г. \r\nКитай често прави големи поръчки на пътнически самолети от Европа и САЩ, за да задоволи търсенето в своя все по-разрастващ се сектор на въздушните превози.  Виктор Турмаков", "date": "2018.01.10", "title": "Еманюел Макрон : Скоро ще бъде приключена работата по договора за купуване на 184 самолета „Еърбъс“ от Китай"}
{"url": "http://www.focus-news.net/news/2018/01/10/2475633/kiril-belyov-horeograf-obichayat-surva-strogo-izpalnyava-svoite-mnogofunktsionalnosti-i-obrednost-a-imenno-progonvaneto-na-zli-sili-chrez-magicheski-praktiki.html", "text": "Обичаят Сурва строго изпълнява своите многофункционалности и обредност, а именно - прогонването на зли сили чрез магически практики. Това каза в интервю за предаването „Симитли – минало, настояще и бъдеще“ на Радио „Фокус“ – Пирин Кирил Бельов, хореограф и дългогодишен член на журито на фестивала „Симитлия – древната земя на кукерите“. \r\nПо думите му при фестивала „Симитлия – Древната земя на кукерите“ по-скоро се наблюдава дефиле, шествие, един празник за общината. „В него обредната функционалност е по-скоро заместена от развлечението, играта, от театъра, тоест - превърнал се е в един празник. В своята същност самият обичай Сурва строго изпълнява своите многофункционалности и обредност, а - именно прогонването на зли сили чрез магически практики. Чрез обредността се цели да се осигури още берекет и плодородие, подготовка на ергените за женитба“, каза още Бельов. Той добави, че сурвакарските групи от Симитли правят своите шествия и практикуват обичаите в деня на празника Сурва - 1 януари, като тогава наистина строго спазват обредността. \r\n„Докато на фестивала взимат участие и жени, и деца, и възрастни хора. Това показва, че наистина фестивалът се е превърнал в празник, който може да ни служи и като пример за поддържането на нашите традиции“, добави Бельов. Според него основна задача на журито на фестивала „Симитлия – Древната земя на кукерите“ е да се спазват строго критериите за оценяване, които са свързани с автентичното пресъздаване на традициите. „Друг основен критерии, по който оценява журито, е костюмирането, тоест - гледаме облеклото на отделните персонажи – дали те са традиционно облечени или не“, каза още Бельов. На трето място той постави критерия „артистичност“. „В него вече трябва да проличи майсторлъка, с който се изпълняват обредните практики и начинът им на представяне пред публиката. Фестивалът е един театър на живо и в самото изпълнение трябва да включва и публиката, за да се получи истинско шоу. Друг критерии, който също е важен, е масовостта“, уточни Бельов. Според него тук е важно да се отбележи, че ако една по-масова група не успее да представи добре своите участници и не ги разположи правилно, това може да се окаже негативно за тях.\r\nЛивия НИНОВА", "date": "2018.01.10", "title": "Кирил Бельов, хореограф: Обичаят Сурва строго изпълнява своите многофункционалности и обредност, а именно - прогонването на зли сили чрез магически практики"}
{"url": "http://www.focus-news.net/news/2018/01/10/2475634/dobrich-okrazhniyat-sad-gleda-deloto-sreshtu-bivshiya-predsedatel-na-chitalishte-yordan-yovkov-za-imushtestveni-vredi-v-razmer-na-nad-600-000-leva.html", "text": "Окръжният съд гледа делото срещу бившия председател на читалище „Йордан Йовков“ за имуществени вреди в размер на над 600 000 лева. Приключили са разпитите на свидетели по делото срещу бившия председател на читалище „Йордан Йовков“ в Добрич Юлия Ст., съобщиха от пресцентъра на Окръжния съд в Добрич. Днес пред Окръжния съд показания са дали последните трима от общо 59 свидетели. Изслушани са били и 2 вещи лица, като съдът е приел направените от тях заключения по назначените експертизи. Срещу бившия председател на читалището е повдигнато обвинение за това, че в качеството си на длъжностно лице, което заема отговорно служебно положение е извършила престъпление по служба, от което са настъпили значителни имуществени вреди за читалището в размер на 611 885 лева. Според внесения в съда обвинителен акт в периода от 6 юли 2004 г. до 15 декември 2014 г. в Добрич, при условията на продължавано престъпление, Юлия Ст. не е изпълнявала служебните си задължения – да организира дейността на читалището съобразно Закона за народните читалища, устава на институцията и решенията на общото събрание, като не е контролирала изпълнението на задълженията на „Карина 90”ООД - Добрич, произтичащи от сключените между читалището и фирмата 4 договора за съвместна дейност. С тези договори на фирмата е дадена под наем застроена площ от сградата, в замяна на което тя е поела задълженията да проектира, ремонтира и обзаведе за своя сметка помещения в читалището. С първите два договора фирмата получила под наем 117 кв. метра, а с вторите два - 345.15 кв. метра застроена площ на приземния етаж в сградата, която е собственост на община Добрич, отдадена безвъзмездно за нуждите на читалището. Според обвинението подсъдимата не е упражнила контрол върху изпълнението на посочените задължения на фирмата с цел да набави за „Карина 90”ООД Добрич и „Сейфти билд“ ЕООД Добрич – правоприемник на първото дружество, облага в размер на 262 937 лева. Прокуратурата твърди, че от действията на Юлия Ст. са настъпили значителни вредни последици от имуществен и неимуществен характер за читалището, като тези с имуществен характер са в размер на 611 885 лева, като деянието е свързано с даването под наем на общинска собственост.", "date": "2018.01.10", "title": "Добрич: Окръжният съд гледа делото срещу бившия председател на читалище „Йордан Йовков“ за имуществени вреди в размер на над 600 000 лева"}
{"url": "http://www.focus-news.net/news/2018/01/10/2475635/ria-novosti-iran-otbelyaza-rolyata-na-satrudnichestvoto-s-rusiya-za-razreshavaneto-na-konflikta-v-siriya.html", "text": "Иранският министър на външните работи Мохамад Джавад Зариф заяви по време на преговорите си със своя руски колега Сергей Лавров, че сътрудничеството между Москва и Техеран е изиграло важна роля в борбата срещу тероризма в Сирия и в региона като цяло, предава РИА Новости.\r\n„Сътрудничеството между Иран и Русия успя да изиграе ефективна роля в борбата срещу тероризма и екстремизма в нашия регион, в нашия наистина чувствителен регион“, заяви Зариф. Виктор Турмаков", "date": "2018.01.10", "title": "РИА Новости: Иран отбеляза ролята на сътрудничеството с Русия за разрешаването на конфликта в Сирия"}
{"url": "http://www.focus-news.net/news/2018/01/10/2475636/interfaks-turizm-turtsiya-popadna-v-spisak-na-nay-problemnite-strani-za-ruskite-turisti.html", "text": "Турция попадна в списък на Министерството на външните работи на Руската федерация с най-проблемните страни за руските туристи, предава \"Интерфакс-Туризм\". \r\nВ интервю за агенцията директорът на Центъра за управление при кризи към външнополитическото ведомство в Москва - Владимир Тарабин, поясни, че списъкът е изготвен на база информация за най-честите аварийни ситуации, в които попадат туристите - пътно-транспортни произшествия, кражби, грабежи, инциденти във водата, както и произшествия с алпинисти и скиори в планините. Експертът подчерта, че най-проблемни са страните със силен приток на туристи. Освен Турция, в списъка са включени и други популярни сред пътешествениците държави като Тайланд, Индия и Доминиканската република. България също присъства, предава . \r\nВ допълнение Тарабин отбеляза, че в някои от държавите все още съществува потенциална опасност от терористични атаки, без обаче да включва югоизточната ни съседка сред приведените примери. \r\nАгенцията припомня, че след двугодишен период на силен отлив на руски туристи от Турция, през 2017 г. започна постепенното им завръщане в страната - тенденция, която ще се запази и през настоящата година.   Тереза Герова.", "date": "2018.01.10", "title": "\"Интерфакс-Туризм\": Турция попадна в списък на най-проблемните страни за руските туристи"}
{"url": "http://www.focus-news.net/news/2018/01/10/2475637/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян. Пътните настилки са предимно сухи, мокри участъци има по местата със северно изложение, съобщиха за Радио „Фокус“ – Смолян от Областно пътно управление – Смолян. Времето е облачно, без валежи. Остава повишена опасността от падащи камъни по всички републикански направления. През деня не са получавани сигнали за инциденти по пътищата в региона.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ град Смолян улиците са сухи. Автомобилният трафик в края на работния ден е по-интензивен по централния бул. „България“ и прилежащите към него улици и кръстовища.\r\nНели ГЕРГЬОВСКА", "date": "2018.01.10", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/01/10/2475638/pernik-kmetat-vyara-tserovska-razgovarya-s-direktora-na-mini-otkrit-vagledobiv-po-povod-zamarsyavaneto-na-patya-kam-tsentralniya-grobishten-park-i-selata-lyulin-i-divotino.html", "text": "Кметът на Община Перник Вяра Церовска разговаря с директора на Мини открит въгледобив Валентин Манов и главния инженер Лазар Вълчев във връзка със създалото се напрежение от замърсяването на пътя с кал към Централния гробищен парк и селата Люлин и Дивотино. Това съобщиха от пресцентъра на Общината. Церовска получи уверението от тях, че ще бъде почистено шосето с пароструйка и ще бъде направено измиване на гумите на камионите преди излизане на шосето, по този начин ще бъде решен проблема. \r\n„От 28 декември до момента Общинският инспекторат е направил 4 акта на водачите на тежкотоварните  коли, извозващи шлам и въглища към пернишкото дружество“, посочи кметът и заедно с нейния заместник Владислав Караилиев и председателя на  Общинския съвет Иво Савов отидоха на място да видят състоянието на пътя. „Надявам се, че ще проявят разбиране от ръководството на Мини открит въгледобив и перничани повече няма да бъдат притеснявани от подобни ситуации“, коментира Вяра Церовска.", "date": "2018.01.10", "title": "Перник: Кметът Вяра Церовска разговаря с директора на Мини открит въгледобив по повод замърсяването на пътя към Централния гробищен парк и селата Люлин и Дивотино"}
{"url": "http://www.focus-news.net/news/2018/01/10/2475639/yambol-vazstanoveno-e-dvizhenieto-prez-gkpp-lesovo-v-dvete-posoki-za-vsichki-avtomobili.html", "text": "Възстановено е движението през ГКПП \"Лесово\" в двете посоки за всички автомобили. Това съобщи говорителят на ГД \"Гранична полиция\" Лора Любенова.", "date": "2018.01.10", "title": "Ямбол: Възстановено е движението през ГКПП \"Лесово\" в двете посоки за всички автомобили"}
{"url": "http://www.focus-news.net/news/2018/01/10/2475640/stara-zagora-interaktiven-ekskurzovod-shte-bade-sazdaden-v-literaturno-hudozhestven-muzey-chudomir-v-kazanlak.html", "text": "Със заглавието „Чудеса в музея на Чудомир“ Литературно-художествен музей „Чудомир“ ще започне да изпълнява нов проект, в рамките на който ще бъде създаден интерактивен екскурзовод. Това стана ясно по време на пресконференция, на която бе представен новият проект, предаде кореспондент на Радио „Фокус“. Ръководителят на проекта Лена Драголова посочи, че идеята на проекта е да бъде създаден интерактивен екскурзовод, с какъвто разполагат всички съвременни музеи по света. Чрез едно докосване на сензорния екран, посетителите на музея ще могат да избират и задават своите предпочитания. Звук и картина ще въздействат едновременно върху сетивата на посетителя. Гостите ще наблюдават картини на самите оригинали, ще чуват гласа на Чудомир, сами ще правят своя избор. \r\nДейностите по проекта ще бъдат изпълнени до края на месец септември. Казанлък е четвъртият град в България, след Габрово, Ловеч и Ямбол, който ще притежава такава експозиция. Проектът е един от 30 одобрени от общо 451 разработки. Стойността му е 10 хиляди лева и е финансиран от една от веригите хипермаркети в България. С тези средства ще бъде поставено началото на модернизиране на музейната експозиция в Лтературно-художествен музей „Чудомир“, която датира отпреди 39 години, а след това с подходящо финансиране ще бъдат предприети и други стъпки.\r\nВ екипа на проекта още са Мариян Маринов и Спас Спасов. С тяхна помощ е реализиран и предходният проект на Музей „Чудомир“ – „Неотъпкани пътеки към отворени врати“, в рамките на който бе създаден документалният филм „Пътеки между слънцето и тъмнината“, представящ фaĸти oт живoтa нa гoлeмитe бългapcĸи твopци Πeйo Явopoв, Гeo Mилeв и Чyдoмиp.\r\nСлавяна ГАЙДАРОВА", "date": "2018.01.10", "title": "Стара Загора: Интерактивен екскурзовод ще бъде създаден в Литературно-художествен музей „Чудомир“ в Казанлък"}
{"url": "http://www.focus-news.net/news/2018/01/10/2475641/borislav-sarafov-nsls-znaehme-koy-e-ubietsat-ot-novi-iskar-oshte-sled-24-chasa-no-dokazahme-deyanieto-sled-48-chasa.html", "text": "Ние знаехме кой е убиецът още след 24 часа, но доказахме деянието след 48 часа. Това каза директорът на Националната следствена служба (НСлС) Борислав Сарафов на брифинг във връзка с разследването на убийствата в Нови Искър, предаде репортер на Агенция „Фокус“. Във връзка с коментарите, че ДНК експертизата, която доказва вината на Росен Ангелов, е излязла за много кратък период, Борислав Сарафов коментира: „Голяма част от разкриването на това престъпление се дължи на експертни изследвания. Участието на експертите, на лаборатории и на вещите лица в разкриването на едно престъпление в днешния технологичен свят е незаменимо. И повярвайте ми 48 часа от изземването до излизането на анализа е абсолютно достатъчно технологично време, за да стане един ДНК анализ“. \r\nПо време на брифинга стана ясно още, че първото убийство – на Кети Кюхова е извършено след 19.30 часа на 31 декември в района около къщата, където е живеело семейството, когато тя е излязла да разходи кучето. Между периода от 23.00 часа и 00.05 часа са извършени останалите 5 убийства, след което тялото на Кети Кюхова е било изхвърлено в шахтата, в която бе открито от разследващите. Има данни, че роднините са търсили Кети в периода, в който я е нямало. За момента не е установено какво е правил и къде точно се е намирал Росен Ангелов за времето от обявяването му за издирване на 3 януари до самоубийството му на 5 януари.   \r\n„Някои от цифрите в това уравнение може би ще останат неизвестни за нас до края, защото всички, които са били там, са починали – както шестте жертви, така и Росен. За нас е от ключово значение кой е извършителят на деянието и фактическата обстановка. Фактическата обстановка е не до там пълна, но тя няма как да е пълна на 100%, защото няма никой жив човек, който да разкаже какво се е случило“, заяви още Борислав Сарафов. Той уточни, че е било оперативно установено кой е извършителят на престъплението, след което е последвало претърсването на адреса. „Очаквахме да намерим и него там и да е въоръжен и опасен. В гаража намерихме и установихме дрехи – по тях има ДНК, както на Росен Ангелов, така и на Кети и на Неделчо. Ние знаехме кой е убиецът още след 24 часа, но доказахме деянието след 48 часа“, каза още Борислав Сарафов. \r\nВесела АЛЕКСАНДРОВА", "date": "2018.01.10", "title": "Борислав Сарафов, НСлС: Знаехме кой е убиецът от Нови Искър още след 24 часа, но доказахме деянието след 48 часа"}
{"url": "http://www.focus-news.net/news/2018/01/10/2475642/afp-prezidentat-na-kolumbiya-otmeni-mirnite-pregovori-s-natsionalnata-osvoboditelna-armiya.html", "text": "Президентът на Колумбия Хуан Мануел Сантос обяви, че отменя мирните преговори с бунтовниците от Националната освободителна армия (НОА) в отговор на това, което той определя като партизанско нападение, извършено от нея в сряда, предава  AFP.\r\n„Говорих с водача на правителствената делегация на преговорите в Кито и му казах да се завърне незабавно, за да проучим бъдещето на процеса“, заяви Сантос.\r\nМирните преговори с последната бунтовническа група в Колумбия трябваше да се подновят в столицата на съседен Еквадор днес, след като 101-дневното примирие между правителството и НОА изтича в полунощ.  Виктор Турмаков", "date": "2018.01.10", "title": "AFP: Президентът на Колумбия отмени мирните преговори с \"Националната освободителна армия\""}
{"url": "http://www.focus-news.net/news/2018/01/10/2475643/ofitsialniyat-start-na-balgarskoto-predsedatelstvo-shte-bade-daden-na-tarzhestvena-tseremoniya-v-narodniya-teatar-na-11-yanuari.html", "text": "Официалният старт на първото Българско председателство на Съвета на ЕС 2018 ще бъде даден на 11 януари с тържествена церемония в Народния театър. Това съобщиха от правителствената информационна служба. \r\nПреди официалното откриване премиерът Бойко Борисов ще проведе работна среща с председателя на Европейския съвет Доналд Туск, на която ще бъдат обсъдени предизвикателствата пред Европа по време на Българското председателство на Съвета на ЕС. Във фокуса на срещата ще бъдат българските приоритети, част от програмата на триото Естония - България - Австрия. Това са перспективата пред Западните Балкани, продължаването на кохезията, сигурността и стабилността на ЕС, цифровата икономика, както и бъдещето на Европа и младите хора в Общността. \r\nПредседателят на Европейския съвет пристига в България за откриването на първото Българско председателство на Съвета на ЕС, което ще стане с откриващ концерт в Народния театър. Освен него, официални гости на церемонията ще са президентът на Република България Румен Радев, председателят на Народното събрание Цвета Караянчева, председателят на Европейския парламент Антонио Таяни, председателят на Европейската комисия Жан-Клод Юнкер и министър-председателят на Република България Бойко Борисов.\r\nПреди тържественото откриване в Народния театър официалните гости ще разгледат интерактивна изложба с фотографии и картини на големи български художници. Мултимедийната експозиция ще бъде прожектирана върху разнообразни по размери и форми прожекционни площи.", "date": "2018.01.10", "title": "Официалният старт на Българското председателство ще бъде даден на тържествена церемония в Народния театър на 11 януари"}
{"url": "http://www.focus-news.net/news/2018/01/10/2475644/nsi-osashtestvi-257-statisticheski-izsledvaniya-i-deynosti-za-2017-g.html", "text": "Правителството прие Отчет за изпълнението на Националната статистическа програма и за дейността на Националния статистически институт (НСИ) през 2017 година и програма за 2018 година. Това съобщиха от правителствената информационна служба.\r\nПрез изминалата година НСИ осъществи общо 257 статистически изследвания и дейности като съкрати сроковете за производство и разпространение на данните до крайните потребители. Въведе електронни въпросници и специално разработени уеббазирани приложения за статистически изследвания в различни области, което значително повиши качеството и усъвършенства споделянето на информацията. \r\nЗа първи път бяха представени „Макроикономическа статистика - Финансова статистика и нефинансови национални сметки“, уеббазирано приложение „Лечебни и здравни заведения“, данни за цените на природния газ и електроенергията за битови и крайни небитови клиенти, тримесечни индекси на цените на „Юридически и счетоводни дейности; консултантски дейности в областта на управлението“ и други. \r\nВключени са нови изследвания и дейности за 2018 г„ сред които пилотно изследване за насилието, базирано на полов признак, анонимизирани данни за научни и изследователски цели, разработване на система от статистически индикатори „Цели за устойчиво развитие 2030“, Статистика на цените. Показатели за недвижимите имоти.", "date": "2018.01.10", "title": "НСИ осъществи 257 статистически изследвания и дейности за 2017 г."}
{"url": "http://www.focus-news.net/news/2018/01/10/2475645/odobren-e-paket-vmestimosti-za-goriva-za-letishta-na-nato-na-teritoriyata-na-balgariya.html", "text": "Министерският съвет прие решения, с което одобрява изпълнението на Пакет от способности CP 9А0995 „Вместимости за горива за летища на НАТО\" на територията на България. Той обхваща съоръженията за съхранение на горива и горивопроводите за нуждите на военновъздушните бази. Реализира се по Програмата на НАТО за инвестиции в сигурността (NATO Security Investment Program, NSIP). Това съобщиха от правителствената информационна служба. \r\nЦелта на документа е да осигури адекватна инфраструктура за горива (резервоари, тръби, помпи и съоръжения) за летищата на военните сили на НАТО, както и експлоатацията, финансирането и поддържането на инфраструктурата за съхранение на горива в подкрепа на оперативните изисквания за въздушно базиране на НАТО.\r\nТака България ще бъде в състояние да изпълни поетите военни ангажименти, произтичащи от пълноправното членство на страната в НАТО, с което ще бъдат повишени оперативните способности за гарантиране на националната сигурност и интегриране към колективната отбрана.", "date": "2018.01.10", "title": "Одобрен е Пакет „Вместимости за горива за летища на НАТО“ на територията на България"}
{"url": "http://www.focus-news.net/news/2018/01/10/2475646/burgas-23-godishen-mazh-e-prostrelyan-s-vazdushno-orazhie-sas-sachmi-ot-bivshiya-si-rabotodatel-v-rayona-na-tseh-za-dograma-i-staklopaketi-v-grada.html", "text": "Около 15.46 ч. е получено съобщение за инцидент, възникнал в района на цех за дограма и стъклопакети, разположен край домостроителния комбинат. Това съобщиха от ОДМВР-Бургас. Подалият сигналът 23-годишен мъж от Бургас бил бивш работник във фирмата, като по думите му 42-годишният му бивш работодател С. П. го прострелял. 23-годишният мъж е откаран за преглед в болница \"Бургас мед\", като са констатирани две малки наранявания - едното в областта на брадичката, а второто - в тялото, които е възможно да са получени при прострелване с въздушно оръжие със сачми. След прегледа мъжът е освободен за домашно лечение, без опасност за живота. По случая е образувано досъдебно производство.", "date": "2018.01.10", "title": "Бургас: 23-годишен мъж е прострелян с въздушно оръжие със сачми от бившия си работодател в района на цех за дограма и стъклопакети в града"}
{"url": "http://www.focus-news.net/news/2018/01/10/2475647/balgariya-shte-ratifitsira-tehnichesko-sporazumenie-za-vzaimna-poddrazhka-chrez-obmen-na-uslugi-v-oblastta-na-transporta-po-povarhnostta-za-osiguryavane-na-deynosti-na-vaorazhenite-sili.html", "text": "Правителството предлага на Народното събрание да ратифицира със закон Техническо споразумение между министъра на отбраната на Кралство Белгия, министъра на отбраната на Френската република, Федералното министерство на отбраната на Федерална република Германия, Министерството на отбраната на Италианската република, министъра на отбраната на Кралство Нидерландия, Министерството на отбраната на Кралство Норвегия, министъра на отбраната на Кралство Испания и държавния секретар по отбрана на Обединеното кралство Великобритания и Северна Ирландия относно взаимна поддръжка чрез обмен на услуги в областта на въздушния транспорт и дейности на военновъздушните сили и Техническо споразумение между Министерството на отбраната на Кралство Дания, министъра на отбраната на Кралство Нидерландия, министерството на отбраната на Кралство Норвегия и Министерството на отбраната на Обединеното кралство Великобритания и Северна Ирландия относно взаимна поддръжка чрез обмен на услуги в областта на транспорта по повърхността за осигуряване на дейности на въоръжените сили. Това съобщиха от правителствената информационна служба.\r\nТехническите споразумения и проектите на Ноти за присъединяване на към тях бяха одобрени от Министерския съвет на 30 август 2017 г. Нотите за присъединяване са подписани от българска страна на 20 октомври 2017 г. С цитираното Решение на Министерския съвет, Република България ще бъде в състояние да изпълни поетите ангажименти, произтичащи от членството на страната в НАТО, с което ще бъдат повишени отбранителните способности за гарантиране на националната сигурност и интегриране към колективната отбрана.", "date": "2018.01.10", "title": "България ще ратифицира Техническо споразумение за взаимна поддръжка чрез обмен на услуги в областта на транспорта по повърхността за осигуряване на дейности на въоръжените сили"}
{"url": "http://www.focus-news.net/news/2018/01/10/2475648/veliko-tarnovo-natovaren-e-trafikat-v-tsentara-na-grada-patnite-nastilki-sa-mokri.html", "text": "Натоварен е трафикът по основните улици и булеварди във Велико Търново, предаде репортер на Радио „Фокус” – Велико Търново. Пътните настилки са мокри. Времето е облачно. Температурата на въздуха е 5 градуса. Интензивен е трафикът в районите на учебните заведения. Движението се регулира от служители на „Пътна полиция“. Натоварено е движението на кръстовището пред Съдебната палата и пред сградата на Пощата. Засилен е трафикът и по бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна. Светофарната уредба под НВУ „Васил Левски“ не работи. Движението се регулира с пътни знаци.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Временно е затворен за движение пътят Велико Търново – Горна Оряховица, в района на разклона за село Арбанаси. Причината е катастрофа между два леки автомобила.\r\nНадежда КРЪСТЕВА", "date": "2018.01.10", "title": "Велико Търново: Натоварен е трафикът в центъра на града, пътните настилки са мокри"}
{"url": "http://www.focus-news.net/news/2018/01/10/2475649/pravitelstvoto-odobri-proekt-na-sporazumenie-s-bosna-i-hertsegovina-za-preventsiya-pri-bedstviyata.html", "text": "Министерският съвет одобри проект на Споразумение между Съвета на министрите на Босна и Херцеговина и правителствата на другите страни членки на Инициативата за готовност и превенция при бедствия в Югоизточна Европа. Това съобщиха от правителствената информационна служба. Подписването на Споразумението ще бъде важен израз на волята на страните - членки на Инициативата за готовност и превенция при бедствия в Югоизточна Европа (DPPI SEE) за установяване на по-тясно регионално сътрудничество и надграждане на ангажиментите съгласно Меморандума за разбирателство относно националната рамка на DPPI SEE, подписан от Съвета на министрите на Република Албания, Съвета на министрите на Босна и Херцеговина, правителствата на България, Хърватия, Република Македония, Черна гора, Словения, Сърбия, Турция и Румъния в съответствие с националното законодателство и международните договори, по които държавите са страни.\r\nКомпетентен орган за прилагане на споразумението от българска страна е Министерство на вътрешните работи.", "date": "2018.01.10", "title": "Правителството одобри проект на Споразумение с Босна и Херцеговина за превенция при бедствията"}
{"url": "http://www.focus-news.net/news/2018/01/10/2475650/izpalnitelna-agentsiya-operativna-programa-nauka-i-obrazovanie-za-inteligenten-rastezh-e-opredelena-za-upravlyavasht-organ-na-programata.html", "text": "Правителството определи Изпълнителната агенция „Оперативна програма „Наука и образование за интелигентен растеж“ за Управляващ орган на Оперативна програма „Наука и образование за интелигентен растеж“. Това съобщиха от правителствената информационна служба. С решението се предвиждат и промени в Националната методология за определяне на размерите на единна ставка за финансиране на дейности за организация и управление на проекти, съфинансирани от Европейските структурни и инвестиционни фондове, като се прецизира определянето на основата за изчисление на конкретния размер на единната ставка.\r\nПо този начин се очаква да се облекчи административната тежест за бенефициентите и Управляващите органи при отчитане и верифициране на разходите за организация и управление, както и да се намали нивото на грешка на програмите, за да се допринесе за по- ефективното използване на европейските фондове.", "date": "2018.01.10", "title": "Изпълнителна агенция „Оперативна програма „Наука и образование за интелигентен растеж“ е определена за Управляващ орган на програмата"}
{"url": "http://www.focus-news.net/news/2018/01/10/2475651/korea-herald-spored-yuzhnokoreyskite-eksperti-pregovorite-s-phenyan-ne-sa-savsem-zadovolitelni-no-nadezhda-ima.html", "text": "Първите междукорейски преговори за последните две години целяха да намалят напрежението на Корейския полуостров. Те приключиха с общо заявление в три точки, но експертите са притеснени, че целите са постигнати едва наполовина, пише  Korea Herald.\r\n„Въпреки, че участието на Севера на Олимпийските игри в Пьончан да е важно, това, което ще се случи след тях е нещото, на което да се обърне внимание. Напрежението около ядрения въпрос на Северна Корея е временно намалено със срещата, но не и разсеяно. Въпросът ще бъде повдигнат след игрите“, смята професор Ко Ю-хван – професор от сеулския университет „Донгук“. \r\n„Президентът на Южна Корея Мун Джей-ин спомена, че четирите \"колони\" на преговорите със Северна Корея ще са Игрите, бъдещите контакти между армиите на двете държави, ядреното разоръжаване и събирането на разделените семейства“, на свой ред заяви проф. Шин Бум-чол, преподавател в Дипломатическия институт на Южна Корея. Той изрази съжаление, че не всички въпроси са получили достатъчно внимание на преговорите.  Според него Олимпийските игри в Пьончан ще станат възможност да се възстановят и каналите за диалог между Вашингтон и Пхенян, което на свой ред да доведе до ядрено разоръжаване на Корейския полуостров. \r\nСпоред двамата експерти срещата е била успешна по отношение, че е отбелязала „първата крачка“ към подобряването на отношенията между двете корейски държави и че Сеул и Пхенян са се разбрали в бъдеще да продължат с контактите, чрез които да разрешат оставащите проблеми. Виктор Турмаков", "date": "2018.01.10", "title": "Korea Herald: Според южнокорейските експерти преговорите с Пхенян не са съвсем задоволителни, но надежда има"}
{"url": "http://www.focus-news.net/news/2018/01/10/2475652/yuri-aleksandrov-sindikat-na-sluzhitelite-v-mvr-veliko-tarnovo-politsaite-po-selata-rabotyat-s-moralno-ostareli-i-amortizirani-avtomobili.html", "text": "Полицаите по селата работят с морално остарели и амортизирани автомобили. Това каза за Радио „Фокус“ – Велико Търново Юри Александров, член на Управителния съвет на Синдиката на служителите в МВР. По думите му в същото време хората в малките населени места искат денонощно полицейско присъствие. \r\nТой подчерта, че за поредна година на служителите на МВР са обещавани нови униформи. „Униформи ни обещават всяка година. Чувате изказвания, че постоянно се работи по темата, но вие сами виждате, като граждани, какъв е външният вид на служителите. Условията на работа не се ограничават само до две нови патрулки за КАТ“, подчерта Юри Александров. Той съобщи, че в Държавен вестник е публикувано изменение на Наредбата, определяща размера на основните месечни възнаграждения на държавните служители в МВР. „Малко по-голяма сума е отпусната на тези, които са заети с работа на пътя, с криминалния контингент. Обхванати са по-голяма част от служителите – всички, които са с полицейски правомощия. Включително и лицата по трудово правоотношение, които са с най-ниско заплащане, имат разлика във финансовите средства. Техните увеличения са малко над 50 лева, в зависимост от длъжността, която заемат“, допълни Александров.\r\nНадежда КРЪСТЕВА", "date": "2018.01.10", "title": "Юри Александров, Синдикат на служителите в МВР-Велико Търново: Полицаите по селата работят с морално остарели и амортизирани автомобили"}
{"url": "http://www.focus-news.net/news/2018/01/10/2475653/biser-mihaylov-oblasten-upravitel-na-blagoevgrad-prez-2017-g-be-razrabotena-i-utvardena-oblastna-strategiya-za-podkrepa-na-lichnostno-razvitie-na-detsata-i-uchenitsite.html", "text": "През 2017 г. бе разработена и утвърдена Областна стратегия за подкрепа на личностно развитие на децата и учениците. Това каза за Радио „Фокус“ - Пирин Бисер Михайлов, областен управител на Благоевград. „Към областния управител има действащи 17 областни съвети и комисии за координиране на политиките на областно ниво. През 2017 г. са проведени планираните двадесет заседания, като администрацията е осигурила публичност на протоколите и приетите решения. Областният съвет за развитие на област Благоевград е осигурил координацията с органите на местното самоуправление в дейността по изготвяне на междинните оценки на Областната стратегия за развитие 2014-2020 и общинските планове за развитие“, каза Михайлов. По думите му Комисията по заетост към Областния съвет за развитие е имала важен приоритет в дейността във връзка с реализиране на проект „Обучение и заетост за младите хора“ по ОП „Развитие на човешките ресурси“, даваща възможност на работодатели от област Благоевград да осигурят заетост на младежи. Според него Комисията по обективни критерии е извършила класиране на кандидатите по проекта. През 2017 г. е разработена и утвърдена Областна стратегия за подкрепа на личностно развитие на децата и учениците. „В основата на Областната стратегия стоят анализите на общините на територията на областта за потребностите от подкрепа. Българското председателство на Съвета на ЕС и 10-годишнината от членството на България в ЕС бе повод за реализирането на комуникационни инициативи на областна администрация, разбира се с активното съдействие на общините. В 5 общини на територията на област Благоевград – Банско, Разлог, Сандански, Петрич и Гоце Делчев, и 4 читалища в общините Хаджидимово, Симитли, Струмяни и Гърмен бяха реализира изключително интересни и съдържателни прояви и инициативи“, каза Михайлов.\r\nЛора КАЛЧЕВА", "date": "2018.01.10", "title": "Бисер Михайлов, областен управител на Благоевград: През 2017 г. бе разработена и утвърдена Областна стратегия за подкрепа на личностно развитие на децата и учениците"}
{"url": "http://www.focus-news.net/news/2018/01/10/2475654/georgi-kamarashev-obshtina-veliko-tarnovo-316-mln-leva-shte-badat-otdeleni-za-infrastrukturni-proekti-prez-tazi-godina-v-obshtinata.html", "text": "31.6 млн. лева ще бъдат отделени за инфраструктурни проекти през тази година в община Велико Търново. Това каза в предаването „Царевград Търнов - славата и величието на България“ на Радио „Фокус“ Георги Камарашев, зам.-кмет по направление \"Строителство и устройство на територията\" в Община Велико Търново. По думите му средствата са с около 16% повече в сравнение с миналата година, като отделената сума ще бъде напълно достатъчна за реализирането на всички проекти. „Сумата ще бъде отделена основно за инфраструктурни обекти, като освен пътна мрежа, включваме поддържане и изграждане на нова учебна база, имам предвид образователни структури – ремонт на училища, изграждане на нова детска градина, енергийна ефективност на училища, имаме спортни съоръжения доста, имаме молитвени храмове. Идеята ни е тези 31 милиона лв. да ги вложим изключително ефективно“, обясни той. Георги Камарашев добави, че се работи изключително ефективно с кметовете на малките населени места в общината, като проблемите по пътната мрежа се решават своевременно.", "date": "2018.01.10", "title": "Георги Камарашев, Община Велико Търново: 31.6 млн. лева ще бъдат отделени за инфраструктурни проекти през тази година в общината"}
{"url": "http://www.focus-news.net/news/2018/01/10/2475655/balgariya-podkrepya-polsha-pri-obzhalvane-reshenieto-na-ek-otnosno-emisionnite-niva-ot-toploelektricheskite-tsentrali.html", "text": "България ще подкрепи Полша в искането й за отмяна решението на Европейската комисия от 31-ви юли 2017 г. за най-добри налични техники за големите горивни инсталации. Това съобщиха от правителствената информационна служба. Министерският съвет одобри на днешното заседание позицията на страната ни по дело Т-699/17, образувано по жалба на Република Полша срещу ЕК пред Общия съд на Европейския съюз. В позицията на страната ни се отбелязва, че приетите стойности за нива на вредни емисии са амбициозни и нереалистични за постигане от съществуващите в България големи горивни инсталации. \r\nС приетото от Комисията тази година решение се завишават в значителна степен изискванията към топлоелектрическите централи по отношение на емисионните нива на вредни вещества в атмосферата. Прилагането му у нас би наложило инвестирането на значителни финансови средства от топлоелектрическите централи, които произвеждат над 40% от електроенергията в България.", "date": "2018.01.10", "title": "България подкрепя Полша при обжалване решението на ЕК относно емисионните нива от топлоелектрическите централи"}
{"url": "http://www.focus-news.net/news/2018/01/10/2475656/veliko-tarnovo-vazstanoveno-e-dvizhenieto-po-pat-iii-514-veliko-tarnovo-arbanasi.html", "text": "Възстановено е движението по път III-514 Велико Търново - Арбанаси. Това съобщиха от пресцентъра на Агенция \"Пътна инфраструктура\".", "date": "2018.01.10", "title": "Велико Търново: Възстановено е движението по път III-514 Велико Търново - Арбанаси"}
{"url": "http://www.focus-news.net/news/2018/01/10/2475657/prezidentat-rumen-radev-nay-vazhniyat-aspekt-na-liderstvoto-e-da-mozhesh-da-vodish-s-lichen-primer.html", "text": "Най-важният аспект на лидерството е да можеш да водиш с личен пример. Точно това е силата на програмата на Международната награда на херцога на Единбург, защото тя дава ключа към най-ценния урок - този за самоусъвършенстването. Българя има нужда от амбициозни млади и упорити хора. Хора с визия и вяра за бъдещето на нашето общество. Това заяви президентът Румен Радев на церемонията по връчването на сребърни и бронзови значки на младежи, участвали в програмата на Международната награда на херцога на Единбург през 2017 г., която се провежда под негов патронаж, съобщиха от прессекретариата на държавния глава. Държавният глава подчерта, че програмата дава възможност на хиляди млади хора от цял свят да придобиват знания, практически и социални умения и да могат да се интегрират пълноценно в съвременния напрегнат и динамичен свят. „Програмата, макар само за три години в България, има безспорен успех у нас. Вече 550 млади българи са с помощ за тяхното развитие, което спомага за преодоляване на последствията от социалното изключване от не дотам доброто образование“, отбеляза Румен Радев.   \r\nПрезидентът благодари на фондацията на Международната награда на херцога на Единбург и на учителите за всеотдайността, с която налагат принципите на тази програма в България и поздрави всички млади участници за смелостта и амбицията им да участват в нея. „Това е много важна стъпка във вашия живот. Съзряването е динамичен и труден период в живота на всеки млад човек и вашият избор е много важен, защото за да си лидер трябва да имаш визия за това как се представяш в твоето общество и своето място в него и да комуникираш тази своя визия с всички, които са около теб. Трябва да задаваш стандарти, да се придържаш към тях“, заяви Румен Радев в словото си пред гостите на церемонията.  \r\nНаградата на херцога на Единбург е водеща международна младежка програма за личностно развитие и постижения. Участниците в нея се състезават със самите себе си като приемат предизвикателства, доказващи им на какво са способни и до къде най-далеч могат да стигнат. В момента над 1 000 000 младежи по целия свят участват в програмата и постигат своите цели.", "date": "2018.01.10", "title": "Президентът Румен Радев: Най-важният аспект на лидерството е да можеш да водиш с личен пример"}
{"url": "http://www.focus-news.net/news/2018/01/10/2475658/api-vazstanoveno-e-dvizhenieto-po-pat-i-4-sevlievo-veliko-tarnovo-pri-s-novo-selo.html", "text": "Възстановено е  движението по път I-4 Севлиево - Велико Търново при с. Ново село. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.10", "title": "АПИ: Възстановено е  движението по път I-4 Севлиево - Велико Търново при с. Ново село"}
{"url": "http://www.focus-news.net/news/2018/01/10/2475659/pregled-na-mezhdunarodnite-novini-do-18-chasa-agentsiya-fokus.html", "text": "Двете основни про-републикански партии в испанския автономен регион Каталуния се съгласиха да подкрепят кандидатурата на бившия си лидер Карлес Пучдемон за председател на регионалното правителство, увеличавайки вероятността от нов опит за постигане на независимост на областта от Испания през тази година.\r\nПредставителят на „Заедно за Каталуния“ Жорди Ксукла заяви в сряда, че неговата партия и „Леви републиканци за Каталуния“ ще подкрепят завръщането на Пучдемон на позицията, от която поведе региона към независимост.\r\n„Резултатът от 21 декември ни даде мандат да следваме желанията на мнозинството. Кандидатът за президент очевидно ще бъде Пучдемон“, заяви каталунския политик пред испанско радио.\r\nПучдемон е в самоналожено изгнание в Брюксел и може да бъде арестуван ако се върне в Испания. Другият главен кандидат на про-републиканските партии е лидерът на Левите републиканци Ориол Хункерас, който излежава присъда в мадридски затвор.\r\n*** Министърът на финансите на Франция Бруно льо Маир призова в сряда Германия да прави повече инвестиции в големи европейски проекти и да помогне за по-доброто заплащане на труда на европейските граждани, като част от усилията на Берлин за увеличаване на икономическия растеж на Европейския съюз.\r\n“Франция изпълнява своите европейски задължения за намаляване на публичните разходи и реформиране на икономиката си. Очакваме Германия да се включи в движението, като приеме по офанзивна политика по отношение на вдигането на заплатите и като инвестира повече“, заяви льо Маир пред немското издание Die Zeit.\r\n*** Президентът на Южна Корея Мун Дже-ин заяви, че американския му колега Доналд Тръмп има огромна заслуга за провеждането на първите междукорейски разговори от повече от две години и предупреди Пхенян, че ако продължи с провокациите ще получи още по-тежки санкции.\r\nРазговорите се проведоха във вторник  от южнокорейската страна на демилитаризираната зона, разделяща Корея на две след 1953 година. Диалогът се проведе след дълъг период на високо напрежение на Корейския полуостров заради ядрената и ракетната програма на Северна Корея.\r\n„Мисля, че президентът (на САЩ Доналд) Тръмп има голяма заслуга за провеждането на междукорейските разговори. Искам да изразя огромната си благодарност към него“, заяви Мун пред репортерите по време на новогодишната си пресконференция. „Това (междукорейските разговори) може да е резултат от санкциите и натиска на САЩ“.\r\n„Този първоначален кръг от разговори цели подобряването на отношенията между Севера и Юга. В бъдеще нашата цел ще бъде денуклеаризацията на Корейския полуостров“, подчерта южнокорейския държавен глава. „Това е в основата на позицията ни и никога не сме се отказвали от нея“. Освен това, Мун заяви, че е готов да се срещне с лидера на Северна Корея Ким Чен-ун по всяко време, за да подобри двустранните отношения, ако условията го позволяват и „определени резултати са гарантирани“.\r\n***Русия приветства договорките, постигнати на преговорите на високо ниво в Панмунджом между представители на Северна и Южна Корея. Това се казва в разпространено в сряда съобщение на Министерството на външните работи на Русия.\r\n„Приветстваме договорките, постигнати в хода на състоялите се на 9 януари в Панмунджом преговори между представители на Северна и Южна Корея, включително за участие на севернокорейска делегация на зимните Олимпийски игри в южнокорейския град Пьончан“, посочиха от външното ведомство. „Изразяваме надежда, че тяхната реализация ще послужи за деескалирането на напрежението на Корейския полуостров и за осигуряването на стабилността в този субрегион“.\r\nОт руското МВнР изразиха надежда и за това, че всички заинтересовани страни ще подкрепят ходовете на Сеул и Пхенян за възобновяване на диалога. „Убедени сме, че единственият възможен път за намиране на взаимноприемливо решение на проблемите на полуострова е по мирен и политико-дипломатически път, към което винаги е призовавала нашата страна“, подчертават от руското министерство.\r\n„Именно това цели разработеният от Русия съвместно с Китай поетапен план за комплексно разрешаване на ситуацията на Корейския полуостров, в който се предполага взаимен отказ на САЩ и Северна Корея от опасна военна активност в интерес на създаването на атмосфера за начало на преговорите с крайна цел формиране в Североизточна Азия на колективна система за мир и сигурност“, обърнаха внимание от руското МВнР. „Подканяме всички въвлечени държави да се включат в работата по практическата реализация на указания документ“.Агенция „Фокус“ припомня: \r\nПървият кръг от разговорите за нормализация на отношенията между Северна и Южна Корея се проведе на 9 януари. В резултат от преговорите, двете страни се договориха да възобновят работата на горещата линия за свръзка между военните на държавите, за провеждане на консултации за сваляне на напрежението на границата, както и за изпращане на севернокорейска делегация на Олимпийските игри в Пьончан през февруари, включваща представителен отбор от спортисти по таекуондо, фенове и група за подкрепа.\r\n*** Президентът на Франция Еманюел Макрон призова в сряда за европейско единство в лицето на увеличаващата се икономическа мощ на Китай, след като коронова държавното си посещение в Пекин с няколко бизнес сделки.\r\nМакрон, който, според Франс прес, иска да стане водещият глас на Европейския съюз, призова Брюксел да се включи в китайския мегапроект „Нов Път на коприната“. Но той също предупреди, че европейците трябва да са нащрек и да защитят стратегическите сектори, тъй като Китай преследва свои цели чрез инициативата, предвиждаща да свърже Пекин с Европа и Африка чрез железопътна инфраструктура, морски пътища и магистрали.\r\n„Трябва да излезем с обща позиция на европейско ниво“ по отношение на „Новия Път на коприната“, заяви Макрон по време на пресконференция.\r\n„Не можем да се отстраним от тази инициатива. Това ще означава, че после ще трябва да се справяме с последствията от една огромна стратегическа грешка“, предупреди той, добавяйки че европейците са разделени по въпроса за китайската инициатива.\r\n„Някои страни са много по открити за сътрудничество с Китай, понякога дори за сметка на европейските интереси. Не можем да ги виним за това, защото им наложихме много тежка приватизация“, заяви той, визирайки Гърция, която продаде пристанището на Пирея на китайска компания и получава сериозни финансови помощи от Китай. Благодарение на това, през юни, Гърция блокира европейска декларация осъждаща нарушенията на човешките права в „Поднебесната империя“.\r\nНо „Китай няма как да уважава континент, в който някои от страните-членки отварят всяка врата, където е лесно да се купи ключова инфраструктура. Така че, когато Франция или Европа започне да защитава стратегическите си сектори, това ще бъде добре за нас и за диалога(с Пекин)“, подчерта Макрон.\r\n*** Президентът на Колумбия Хуан Мануел Сантос обяви, че отменя мирните преговори с бунтовниците от Националната освободителна армия (НОА) в отговор на това, което той определя като партизанско нападение, извършено от нея в сряда, предава  AFP.\r\n„Говорих с водача на правителствената делегация на преговорите в Кито и му казах да се завърне незабавно, за да проучим бъдещето на процеса“, заяви Сантос.\r\nМирните преговори с последната бунтовническа група в Колумбия трябваше да се подновят в столицата на съседен Еквадор днес, след като 101-дневното примирие между правителството и НОА изтича в полунощ. \r\n***", "date": "2018.01.10", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/01/10/2475660/georgi-kamarashev-obshtina-veliko-tarnovo-raboti-se-po-skoroshnoto-startirane-na-proekt-integriran-gradski-transport-za-koyto-sa-otdeleni-blizo-11-mln-leva.html", "text": "Работи се по скорошното стартиране на проект „Интегриран градски транспорт“, за който са отделени близо 11 млн. лева. Това каза в предаването „Царевград Търнов - славата и величието на България“ на Радио „Фокус“ Георги Камарашев, зам.-кмет по направление \"Строителство и устройство на територията\" в Община Велико Търново. По думите му средствата са основно за подобряване на пътната инфраструктура и организация на движението в старата столица. „Ние сме на етап приключване на подготовката на проекта. Следващият месец, а може би и още този, ще го пуснем за обществено обсъждане. Там има заложени доста неща, които трябва да извършим в самия град Велико Търново за подобряване на пътната обстановка“, обясни той. Заместник-кметът коментира още, че за следващата година в инвестиционната програма, заложено освен поддържане на пътната мрежа в населените места, присъстват и проекти за два по-големи участъка. „Единият е пътят Килифарево - Плаково. Там сме заложили около 190 хиляди лева. Другият път това е Арбанаси - Шереметя, това е другият участък край Калояновата крепост. Отделената сума за там е около 370 хиляди лева“, уточни Георги Камарашев.", "date": "2018.01.10", "title": "Георги Камарашев, Община Велико Търново: Работи се по скорошното стартиране на проект „Интегриран градски транспорт“, за който са отделени близо 11 млн. лева"}
{"url": "http://www.focus-news.net/news/2018/01/10/2475661/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”. Слаб дъжд вали в районите на проход „Шипка“, проход Република. Пътните настилки в по-голямата част от страната са сухи, на местата с валежи – мокри, а по усойните и планински райони – частично заледени и обработени.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: \r\nОбласт София: Движението по АМ \"Хемус\" в тунел \"Ечемишка\" посока Варна се осъществява в една лента поради планови ремонтни дейности по осветителните уредби в изпреварващата лента. Движението се извършва в активната лента. Срок до 11.01.2018 г.; \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; Движението в участъка Гюешево – Перник от км 78+500 до км 79+500 се осъществява в една лента поради пропадане на част от пътното тяло. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.10", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/10/2475662/balgariya-sezira-sada-na-es-za-reshenie-na-ek-izklyuchvashto-ot-finansirane-razhodi-za-zemedelie.html", "text": "Правителството прие позиция за сезиране от името на Република България на Общия съд на Европейския съюз. Това съобщиха от правителствената информационна служба. Тя се отнася за изключване от финансиране от ЕС на някои разходи, направени от Европейския фонд за гарантиране на земеделието (ЕФГЗ) и Европейския земеделски фонд за развитие на селските райони (ЕЗФРСР). Оспорва се Решение за изпълнение (ЕС) 2017/2014 на Европейската комисия от 8 ноември 2017 г. \r\nБългарските власти считат, че при определяне на размера на финансовата корекция, ЕК е нарушила приложимото секторно законодателство в рамките на финансирането на селските райони, насоките за определяне на финансови корекции и правните принципи. \r\nОсновни мотиви на българските власти са неясните критерии и насоки на ЕК по отношение на изискуемия обхват на контрол в нарушение на принципа на правна сигурност и позоваване на пропуски в контрола, прилаган от Република България в нарушение на принципите на целесъобразност и добро финансово управление, както и нарушена процедура по чл. 52 от Регламент (ЕС) № 1306/2013 на Европейския парламент и на Съвета от 17 декември 2013 г. \r\nИскането за отмяна на Решението за изпълнение 2017/2014 на Комисията е допустимо поради факта, че Съдът на Европейския съюз осъществява контрол относно законосъобразността на актовете на Комисията и е компетентен да се произнася по искове на държавата-членка по силата на чл. 263 от Договора за функционирането на Европейския съюз. \r\nС решението България поставя искане към Общия съд на Европейския съюз да отмени решението в части от него по бюджетна позиция 6711, в които се изключват от финансиране от страна на ЕС по ЕЗФРСР някои разходи на Република България в размер на 11 685 774,48 евро. България поставя искане към съда и да осъди Европейската комисия да заплати съдебните разноски.", "date": "2018.01.10", "title": "България сезира съда на ЕС за решение на ЕК, изключващо от финансиране разходи за земеделие"}
{"url": "http://www.focus-news.net/news/2018/01/10/2475663/sliven-trafikat-v-uchastaka-na-avtomagistrala-trakiya-na-teritoriyata-na-oblastta-e-intenziven.html", "text": "Трафикът в участъка на автомагистрала „Тракия“ на територията на областта е интензивен, както и по Подбалканския път, пътя Нова Загора – Сливен – Бургас, Ямбол – Сливен и Нова Загора – Раднево. Мокри са  пътищата на територията на Сливенска област, няма нови ограничения за автомобилите, съобщиха от Областно пътно управление – Сливен. Затворени за движение на МПС над 10 тона са проходите Вратник и Твърдишки. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол и на разклона за село Камен има засилено полицейско присъствие.", "date": "2018.01.10", "title": "Сливен: Трафикът в участъка на автомагистрала „Тракия“ на територията на областта е интензивен"}
{"url": "http://www.focus-news.net/news/2018/01/10/2475664/prezidentstvoto-na-yuzhna-koreya-donald-tramp-e-otkrit-kam-pregovori-sas-severna-koreya.html", "text": "Президентът на САЩ Доналд Тръмп е провел разговор с южнокорейския си колега Мун Джей-ин и е заявил, че е открит към идеята да проведе преговори със Северна Корея, предава Reuters, позовавайки се на данни от президентството на Южна Корея. \r\n„Ден след като се проведоха първите междукорейски преговори за последните две години, Тръмп заяви, че няма да се предприемат военни действия, докато се водят контакти“, съобщава южнокорейското президентство в официално свое заявление, издадено след телефонния разговор между двата президенти.  Виктор Турмаков", "date": "2018.01.10", "title": "Президентството на Южна Корея: Доналд Тръмп е открит към преговори със Северна Корея"}
{"url": "http://www.focus-news.net/news/2018/01/10/2475665/ivan-byalkov-pchelar-sreden-dobiv-ot-10-12-kg-ot-pchelno-semeystvo-otchitat-pchelarite-v-smolyan-prez-2017-g.html", "text": "Среден добив от 10 - 12 кг мед от пчелно семейство отчитат пчеларите в Смолян през 2017 г. Това каза за Радио „Фокус“ – Смолян Иван Бялков, председател на Сдружение „Родопска пчела“. По думите му спрямо добрите години за пчеларството в областта, това е 50 % от добива. „При добро време през месеците април и май и не много горещо лято, средният добив в региона е от 20 до 30 кг мед от пчелно семейство. Добивите на мед са относително понятие. Те са функция на външните фактори, плюс добрата подготовка на пчелните семейства от самия пчелар. Така че добивите са относителни и зависят от външните фактори и личните качества на отделния пчелар“, посочи Бялков. Той добави, че като цяло 2017 г. е била малко по-добра от 2016 г. „Климатичните промени през април и май са важен показател за нормалното развитие на пчелните семейства и за събиране на меда от цъфтящите през този период дървесни растения – череша, круша, ябълка, слива, които цъфтят точно в този период. Когато този период е дъждовен или студен, ние пропускаме така наречената първа паша. През 2017 г. това се получи и не можахме да оползотворим на 100 % дървесната паша. Имаше малко хубави дни, но повечето бяха дъждовни. Ние разчитаме основно на дървесната паша, след това има около 20 дни, в които пчелите спират. Втората паша в нашия регион е ливадната“, добави Бялков. Той уточни, че в Смолянско не се произвеждат тонове мед, за да има проблеми с реализацията. „Основно продукцията се реализира на местна почва. Хората тук се познават и медът се реализира, дори има доставки на мед и от вътрешността на страната“, каза още Иван Бялков.\r\nНели ГЕРГЬОВСКА", "date": "2018.01.10", "title": "Иван Бялков, пчелар: Среден добив от 10 - 12 кг от пчелно семейство отчитат пчеларите в Смолян през 2017 г."}
{"url": "http://www.focus-news.net/news/2018/01/10/2475666/burgas-povarhnostni-sa-naranyavaniyata-na-23-godishniya-mazh-koyto-postrada-kray-tseha-za-dograma.html", "text": "Повърхностни са нараняванията на 23-годишния мъж, който пострада край цеха за дограма в града. От допълнителните полицейски действия е установено, че 23-годишният с инициали Р.М. не е бил на трудов договор във фирмата, съобщиха от ОДМВР - Бургас. След спречкването заявил, че е прострелян, но към момента подобни обстоятелства не се установяват. Двете наранявания са повърхностни, като няма доказателства към момента, че са вследствие на прострелване с въздушно оръжие със сачми. Предстоят множество процесуално-следствени действия по образуваното досъдебно производство, сред които изземване на видео записи от камерите в района на цеха, разпити на очевидци и др.", "date": "2018.01.10", "title": "Бургас: Повърхностни са нараняванията на 23-годишния мъж, който пострада край цеха за дограма"}
{"url": "http://www.focus-news.net/news/2018/01/10/2475667/delyan-peevski-dnes-zadkulisieto-samo-izleze-na-svetlo-za-da-predstavi-poredniya-si-paskvil-narechen-byala-kniga-za-mediynata-svoboda-v-balgariya.html", "text": "Днес задкулисието само излезе на светло, за да представи поредния си пасквил, наречен „Бяла книга за медийната свобода в България“. Това се посочва в обръщение на народния представител от ДПС Делян Пеевски, изпратено до медиите. Агенция \"Фокус\" публикува текста без редакторска намеса:", "date": "2018.01.10", "title": "Делян Пеевски: Днес задкулисието само излезе на светло, за да представи поредния си пасквил, наречен „Бяла книга за медийната свобода в България“"}
{"url": "http://www.focus-news.net/news/2018/01/10/2475668/mariya-deyanova-im-karlovo-mestni-dobrovoltsi-razchistvat-prespite-v-troyanskiya-prohod-pred-ruskite-voynitsi-tragnali-predi-140-godini-za-osvobozhdenieto-na-stremskata-dolina.html", "text": "Местни доброволци разчистват преспите пред руските войници, тръгнали преди 140 години през Троянския проход за Освобождението на Карлово и Стремската долина. Това каза за Радио „Фокус” - Пловдив директорът на Историческия музей в Карлово Мария Деянова. Доброволците показват пътя и бутат оръдията по високия планински склон. Помощ оказва и игуменът на Троянския манастир - Макарий, който е член на революционният комитет, основан от Васил Левски преди Освобождението, както и четата на войводата Цеко Петков. „Снежни виелици и бури са съпътствали пътя на руските войници, на руския отряд, който е щурмувал Троянския проход по заповед на своето командване”, каза още Деянова. Отрядът, който е трябвало да се спусне през Троянския проход, е бил командван от генерал Павел Петрович Карцов. Той наброява 6 000 войници и офицери с 24 оръдия. След 5-дневни тежки боеве на превала на Троянския проход руските войници и българските доброволци успяват да преодолеят отбраната, организирана от турските войски, под командването на Рафин бей и да превземат прохода и се спуснат на юг в южните склонове на Балкана. Генерал Карцов отсяда със своя щаб в село Кърнаре и веднага изпраща един отряд на запад, за да се свърже с руските войски на генерал Гурко и с руските войски на генерал Столетов на прохода Шипка. Един разузнавателен отряд е изпратен в Карлово и той успява да плени две бойни знамена на палача на клисурското въстание. Бягайки панически, турските войски и турското население в града забравят тези бойни знамена, които веднага са изпратени като трофей в щаба на генерал Карцов в село Кърнаре. След няколко дни на 8 януари този руски отряд влиза в Карлово, а след него и основните части, предвождани лично от генерал Карцов. Посрещнати са тържествено между Сопот и Карлово, а цялото карловско население устройва тържествено посрещане близо до къщата на Васил Левски. Отслужен е благодарствен молебен за прослава на руското оръжие в църквата „Св. Николай“. Генерал Карцов със своя щаб е настанен в Пулевата къща в Карлово, която преди Освобождението е била лятна резиденция на английския консул в Пловдив, а останалите войници и офицери са разквартирувани в други български къщи. Генерал Карцов е в Карлово само един ден, след това отново заминава за Пловдив, за да продължат бойните настъпателни действия на руската армия.\r\nЦветана ТОНЧЕВА", "date": "2018.01.10", "title": "Мария Деянова, ИМ - Карлово: Местни доброволци разчистват преспите в Троянския проход пред руските войници, тръгнали преди 140 години за Освобождението на Стремската долина"}
{"url": "http://www.focus-news.net/news/2018/01/10/2475669/euobserver-donald-tusk-razkritikuva-polskoto-pravitelstvo.html", "text": "Председателят на Съвета на ЕС и бивш министър-председател на Полша Доналд Туск заяви, че настоящето полско правителство се интересува от членството си в Съюза единствено като начин да извлича субсидии, предава   EUObserver.\r\nСпоред Туск управляващата в страната партия „Право и справедливост“ иска да бъде „над закона“ и „не се чувства удобно в ЕС“. Същевременно той допълни, че в Брюксел има „огромна надежда“, че няма да се достигне до излизането на Полша от Европейския съюз. Виктор Турмаков", "date": "2018.01.10", "title": "EUObserver: Доналд Туск разкритикува полското правителство"}
{"url": "http://www.focus-news.net/news/2018/01/10/2475670/vitseprezidentat-iliyana-yotova-antikoruptsionniyat-zakon-nyama-da-raboti.html", "text": "Антикорупционният закон няма да работи. Това каза вицепрезидентът Илияна Йотова в предаването „Лице в лице“ по bTV, коментирайки отхвърленото на Правна комисия вето, което президента Румен Радев наложи върху Законa за противодействие на корупцията и за отнемане на незаконно придобитото имущество (ЗПКОНПИ).  „Аз наистина не чух нито един сериозен аргумент срещу тезите, които изложи президентът във ветото. Смея да твърдя, че тезите и аргументите бяха работени от един много сериозен екип от юристи с много дълга практика“, аргументира се вицепрезидентът Йотова. \r\n„Има още един спасителен пристан и това е дискусията в самата пленарна зала, където могат да се чуят и по-обосновани аргументи“, допълни още тя. По думите ѝ от такъв закон има нужда не само България. „Знаете ли в колко много страни има сериозна необходимост от сериозно антикорупционно законодателство. Престъпността е по-гъвкава, отколкото са правоохранителните органи. Често пъти се получава така, че едно престъпление се избягва,  само защото престъпникът избягва в съседна страна, където това вече не е престъпление. Работа по тази тема е много необходима и много сложна“, посочи още вицепрезидентът.", "date": "2018.01.10", "title": "Вицепрезидентът Илияна Йотова: Антикорупционният закон няма да работи"}
{"url": "http://www.focus-news.net/news/2018/01/10/2475671/biser-mihaylov-oblasten-upravitel-na-blagoevgrad-prez-2017-g-prodalzhi-realizatsiyata-po-proekt-zeleni-sgradi-za-obshto-zeleno-badeshte-green.html", "text": "През 2017 г. продължи реализацията по проект „Зелени сгради за общо зелено бъдеще – GREEN“. Това каза за Радио „Фокус“ - Пирин Бисер Михайлов, областен управител на Благоевград. Проектът е съфинансиран от Европейския съюз чрез Интеррег – ИПП Програма за трансгранично сътрудничество България – БЮР Македония 2014 – 2020 – CCI 2014TC16I5CB006 и е на обща стойност 398 436.31 евро, като бюджетът за Областна администрация – Благоевград е 182 950.88 евро. Водеща организация по проекта е Центърът за развитие на Източен планов региона  (ЦРИПР), а проектен партньор е Областна администрация - Благоевград. „Специфичната цел на проекта е опазване на околната среда и устойчиво използване на общите природни ресурси в трансграничния район. По проекта ще бъдат санирани сградата на Общинска администрация - Кочани и част от сградата Областна администрация - Благоевград. Целта е да бъде увеличена енергийната ефективност на двете сгради и изграждане на „зелена“ инфраструктура“, каза Михайлов. По проекта са предвидени и два тематични семинара за млади хора, на които ще се запознаят с концепциите за изменение на климата и с факторите, които причиняват климатични промени. Водещ партньор е Център за развитие на Източен планов регион – Македония. „Подаден е за оценка нов стратегически проект „Интегрирани действия за съвместна координация и отговорност към рисковете от наводнения в трансграничния регион“, подаден по четвъртата целева покана за набиране на проектни предложения по Програмата “ИНТЕРРЕГ V-А Гърция – България“ 2014-2020 г. , по който проект водещ партньор Главна дирекция „Пожарна безопасност и защита на населението“. Проектът има за свой основен приоритет повишаване квалификацията и уменията на отговорните служители от посочените структури, както и организиране и управление на съвместните действия на оперативните структури с цел повишаване степента на защита на населението и управление на специфични рискове при наводнения“, каза Михайлов.\r\nЛора КАЛЧЕВА", "date": "2018.01.10", "title": "Бисер Михайлов, областен управител на Благоевград: През 2017 г. продължи реализацията по проект „Зелени сгради за общо зелено бъдеще – GREEN“"}
{"url": "http://www.focus-news.net/news/2018/01/10/2475672/stara-zagora-izlozhbata-luksat-na-xix-vek-e-predstavena-v-multimediynata-zala-na-istoricheski-muzey-iskra-v-kazanlak.html", "text": "В Мултимедийната зала на Исторически музей „Искра“ в Казанлък е експонирана изложба „Луксът на XIX век”. Това каза за Радио „Фокус“ директорът на музея Момчил Маринов. Той посочи, че това е мобилна изложба, с която регионалните музеи на Бургас и Русе гостуват на музея в Казанлък. Експонати представят облика и декорацията на европейските домове през XIX век. Това е периодът на „алафрангата”, когато българите започват да се увличат по европейската мода в облекло, външен вид и бит. Изложбата „Луксът на XIX век“ включва основната част от експозицията „Дарени и спасени съкровища” на Регионален исторически музей – Бургас и представя промените във вещния свят на градското население. „Увеличаващата се средна класа и силата на модните тенденции през XIX век предразполагат към все по-голямо производство на декоративни елементи от интериора – свещници, фигурки, съдове, мебели, скулптури. За декоративни и битови предмети се използват различни метални сплави, които заменят среброто и бронза. Това прави луксът и изкуството достъпни за широк слой граждани“, каза Маринов.\r\nКолекциите на Регионалния исторически музей в Бургас съдържат предмети от европейското приложно изкуство - голям брой часовници, сервизи, картини, огледала, кутии за бижута, скулптури от бронз и порцелан. Тези ценни образци са задържани и конфискувани от Регионално митническо управление – Бургас, при два различни опита за нелегален трафик на културни ценности през територията на България.\r\nСлавяна ГАЙДАРОВА", "date": "2018.01.10", "title": "Стара Загора: Изложбата „Луксът на XIX век” е представена в Мултимедийната зала на Исторически музей „Искра“ в Казанлък"}
{"url": "http://www.focus-news.net/news/2018/01/10/2475673/blagoevgrad-prohodimi-pri-zimni-usloviya-sa-patishtata-v-oblastta-patnite-nastilki-sa-suhi.html", "text": "Проходими при зимни условия са пътищата в област Благоевград, пътните настилки са предимно сухи. Това съобщиха за Радио „Фокус“ – Пирин от Областно пътно управление – Благоевград. През деня обстановката е била спокойна и няма регистрирани тежки пътни инциденти. Натоварено към този час е движението по автомагистрала „Струма“ и главен път Е-79, както и по пътя от и за Банско. В област Благоевград няма нововъведени ограничения за движението на моторни превозни средства. Повишена опасност от падащи камъни има в Кресненското дефиле и по второкласен път-19 Симитли – Гоце Делчев. Прохода „Предел“ е отворен за движение.\r\nЛора КАЛЧЕВА", "date": "2018.01.10", "title": "Благоевград: Проходими при зимни условия са пътищата в областта, пътните настилки са сухи"}
{"url": "http://www.focus-news.net/news/2018/01/10/2475674/ria-novosti-osnovna-zadacha-pred-severna-koreya-prez-2018-g-shte-bade-podobryavaneto-na-otnosheniyata-sas-seul.html", "text": "Посланикът на Северна Корея в Русия Ким Хьон-джун заяви, че основаната цел на страната му през тази година ще бъде подобряването на отношенията с Южна Корея, предава  РИА Новости.\r\n„Много важна задача е подобряването на отношенията между Севера и Юга“, заяви посланикът пред руски журналисти. Дипломатът напомни, че тази година Северна Корея бележи 70 години от основаването си.\r\n„За Южна Корея това е също знаменита година – те приемат зимната Олимпиада. Затова тази година е знакова и за Севера, и за Юга“, заяви Ким Хьон-джун. \r\nПосланикът отбеляза, че ситуацията на Корейския полуостров остава напрегната. „Ако не се свали това напрежение, то ние няма да успеем да постигнем съгласие помежду си“, допълни той. Виктор Турмаков", "date": "2018.01.10", "title": "РИА Новости: Основна задача пред Северна Корея през 2018 г. ще бъде подобряването на отношенията със Сеул"}
{"url": "http://www.focus-news.net/news/2018/01/10/2475675/burgas-regionalniyat-istoricheski-muzey-zapochva-muzeyna-obrazovatelna-programa-opoznay-burgas-i-burgaskiya-kray.html", "text": "Регионален исторически музей – Бургас започва музейна образователна програма „Опознай Бургас и Бургаския край“. Тя ще даде възможност на гражданите да се запознаят с културно-историческото и природното богатство на Бургас и Бургаския регион. Това съобщиха от Регионален исторически музей – Бургас. Инициативата е във връзка с Европейската година на културното наследство и има за цел да популяризира пред широката общественост местната история и традиции. Чрез специализирани лекции, придружени с презентации, ще бъдат представени неизвестни и малко познати факти и събития от областта на историята, археологията, етнографията и природата на Бургас и региона. Те са изготвени от музейните специалисти и ще бъдат представени пред широката общественост всеки петък от 16.00 часа в изложбената зала на Историческия музей на ул. \"Лермонтов\" 31. Лекциите ще се провеждат в периода януари - май и октомври - декември.\r\nПрограмата за януари 2018 г. включва следните лекции:\r\n- „Растенията на Странджа планина“ с автор Божана Рибарова-Ходулова. тя ще се проведе на 12 януари в изложбената зала на Историческия музей - Бургас от 16.00 часа;\r\n- „За Странджа, старината, живата традиция и Бургаския етнографски музей“ с автор Росица Топалова. Тя ще се състои на 19 януари от 16.00 часа в изложбената зала на Историческия музей;\r\n- „Европейското влияние в Бургас в началото на ХХ в.“ с автор Иванка Делева. Тя ще се проведе на 26 януари от 16.00 часа в изложбената зала на Историческия музей.\r\nВходната такса за лекциите е преференциална. Цената за възрастни е 2 лв., а за учащи и пенсионери – 1 лв.", "date": "2018.01.10", "title": "Бургас: Регионалният исторически музей започва музейна образователна програма „Опознай Бургас и Бургаския край“"}
{"url": "http://www.focus-news.net/news/2018/01/10/2475676/blagoevgrad-natovaren-e-trafikat-v-grada-na-mesta-se-obrazuvat-koloni-ot-avtomobili.html", "text": "Натоварен е трафикът в града, на места се образуват колони от автомобили, предаде репортер на Радио „Фокус“ - Пирин. Със забавяне се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми се осъществява преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. През деня няма регистрирани инциденти.\r\nЛора КАЛЧЕВА", "date": "2018.01.10", "title": "Благоевград: Натоварен е трафикът в града, на места се образуват колони от автомобили"}
{"url": "http://www.focus-news.net/news/2018/01/10/2475677/pazardzhik-18-ata-konferentsiya-na-uchenicheskiya-institut-po-matematika-i-informatika-shte-se-provede-v-grada-ot-12-do-14-yanuari.html", "text": "18-ата ученическа конференция на Ученическия институт по математика и информатика ще се проведе от 12 до 14 януари в Пазарджик, съобщиха за Радио „Фокус“ - Пазарджик организаторите на проявата. Домакин на събитието е ПМГ „Константин Величков“ в града. В конференцията ще вземат участие 70 ученици от 8 до 12 клас, възпитаници на математически и професионални гимназии, на средни училища от цялата страна, както и техните научни ръководители. Учениците ще представят 50 авторски проекта в областта на математиката, информатиката и информационните технологии. Отличените автори на проекти в Ученическата конференция получават правото да участват в интервю за определяне на двама участници в 6-седмичната школа на Изследователския научен институт в САЩ – RSI, която се провежда през лятото в Масачузетския технологичен институт в Бостън. Отриването на Конференцията ще е на 12 януари от 18.00 часа в голямата зала на Младежкия дом.\r\nАлбена ЖИЛЕКОВА", "date": "2018.01.10", "title": "Пазарджик: 18-ата конференция на Ученическия институт по математика и информатика ще се проведе в града от 12 до 14 януари"}
{"url": "http://www.focus-news.net/news/2018/01/10/2475678/kyustendil-vazpitanitsi-na-osnovno-uchilishte-hristo-botev-provedoha-urok-po-rodolyubie-posveten-na-170-godini-ot-rozhdenieto-na-hristo-botev.html", "text": "Възпитаници на Основно училище „Христо Ботев” в Кюстендил проведоха урок по родолюбие, посветен на 170 години от рождението на Христо Ботев. Това съобщи за Радио „Фокус” – Кюстендил Искра Владимирова, директор на учебното заведение. По думите ѝ в училището е създаден и работи клуб „Млади възрожденци”, чиито членове участват в подготовката и реализацията на подобни събития. „Учениците от трети клас представиха презентация за живота и делото на великия българин. Беше изнесен и рецитал на стихотворения, написани от Ботев. С рецитал се представиха и младите възрожденци от седми клас”, каза още Искра Владимирова.\r\nВенцеслав ИЛЧЕВ", "date": "2018.01.10", "title": "Кюстендил: Възпитаници на Основно училище „Христо Ботев” проведоха урок по родолюбие, посветен на 170 години от рождението на Христо Ботев"}
{"url": "http://www.focus-news.net/news/2018/01/10/2475679/reuters-turtsiya-e-privikala-zavezhdashtiya-delata-na-posolstvoto-na-sasht-zaradi-polozhenieto-v-siriya.html", "text": "Завеждащият делата (шарже д'афер) на посолството на САЩ в Анкара е бил привикан в турското МВнР заради скорошното развитие на събитията в Сирия, предава  Reuters.\r\nОт турското МВнР не дадоха детайли относно загрижеността на Анкара. Турция и САЩ се разминават в мнението си относно политиката на подкрепа на Вашингтон към сирийските кюрдски Сили за народна самоотбрана (YPG), смятани от Анкара като местно разклонение на ПКК. Виктор Турмаков", "date": "2018.01.10", "title": "Reuters: Турция е привикала завеждащия делата на посолството на САЩ заради положението в Сирия"}
{"url": "http://www.focus-news.net/news/2018/01/10/2475680/daniela-chelebieva-sayuz-na-balgarskite-pchelari-zaradi-toplata-zima-pchelarite-veche-imat-pritesneniya-otnosno-medoviya-zapas-v-pchelnite-semeystva.html", "text": "Заради топлата зима пчеларите вече имат притеснения относно медовия запас в пчелните семейства. Това каза пред Радио „Фокус“- Шумен Даниела Челебиева, областен председател на Съюза на българските пчелари и секретар на Обединен български пчеларски съюз. Тя обясни, че при по-топло време пчелите не са свити на кълбо, извършват облитания и консумират повече от запасите с мед. По думите ѝ на места вече се наблюдава и отглеждане на пило, което също увеличава консумацията на медовия запас. „На проведена пчеларска сбирка пчеларите от района споделят, че някои от тях вече са сложили пити с мед за подхранване, тъй като се притесняват, че медът може да е намалял в последните топли дни. Аз също отворих няколко пчелни семейства и установявам, че вече имат пило, по една - две рамки и при тези семейства има вече около 2/3 изконсумирана храна от запасите“, каза Челебиева. „Проверяване на пчелните семейства по това време не се прави, но тези, които се притесняват, че са запасили пчелните си семейства с по-малко мед, ако имат възможност, могат да поставят допълнително храна“, каза Челебиева. Тя посочи, че липсата на сняг също буди притеснения. По думите ѝ зимната суша не е благоприятна за пашата от акация, липа и овошки.\r\nИвелина ИВАНОВА", "date": "2018.01.10", "title": "Даниела Челебиева, Съюз на българските пчелари: Заради топлата зима пчеларите вече имат притеснения относно медовия запас в пчелните семейства"}
{"url": "http://www.focus-news.net/news/2018/01/10/2475681/vitseprezidentat-iliyana-yotova-istanbulskata-konventsiya-e-nasochena-iztsyalo-kam-tova-da-se-preborim-s-nasilieto-nad-zhenite.html", "text": "Истанбулската конвенция беше създадена в един период, когато рязко скочиха случаите на домашно насилие, особено срещу жени. Това каза вицепрезидентът Илияна Йотова в предаването „Лице в лице“ по bTV, коментирайки Истанбулската конвенция и предстоящата и ратификация в парламента. „За мен беше изненада начинът, по който се е развивал тази дискусия в Министерски съвет. Позволете ми да не цитирам имена, но част от тези министри искрено ми признаха, че изобщо не са се докоснали до този документ. Приели са на доверие онова, което някой друг е разказал за този документ“, заяви вицепрезидентът. „Аз на практика от 2006 г. работя по този документ. Още като народен представител в нашия парламент бях в Парламентарната асамблея на Съвета на Европа, когато за първи път се зароди идеята за този документ“, обясни Илияна Йотова. Той определи дискусията, която се проведе в страната ни по темата като „твърде емоционална и крайна“. „Трябва да се види мнението на обществото, но тя няма нищо общо с този документ и Истанбулската конвенция“, допълни още тя. \r\nВицепрезидентът Допълни, че Брюксел няма нищо общо с този документ, защото конвенцията е на Съвета на Европа, където участват почти всички европейски държави. „Този документ, твърдя най-отговорно, е насочен изцяло към това как да се преборим с насилието срещу жените. Това не е просто битов и семеен акт, както някои го представят“, допълни още тя.", "date": "2018.01.10", "title": "Вицепрезидентът Илияна Йотова: Истанбулската конвенция е насочена изцяло към това да се преборим с насилието над жените"}
{"url": "http://www.focus-news.net/news/2018/01/10/2475682/nimh-utre-vremeto-shte-bade-predimno-oblachno-i-na-mnogo-mesta-shte-prevali-dazhd.html", "text": "През следващото денонощие ще остане предимно облачно и на много места ще превали дъжд, в планинските райони дъждът ще се примесва със сняг. Почти без валежи ще е в югозападните райони от страната. В Източна България ще духа до умерен вятър от изток-североизток. Минималните температури ще са предимно между минус 1° и 4°. Максималните ще са между 4° и 9°. Атмосферното налягане ще се понижи и ще е по-ниско от средното за месеца. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. \r\nНад Черноморието ще бъде предимно облачно. Ще духа до умерен вятър от източната четвърт. Максимални температури на въздуха: 8°-10°, близки до температурата на морската вода. Вълнението на морето ще бъде 2-3 бала. \r\nНад планините ще преобладава облачно време. Ще духа умерен, по билата и силен вятър от юг-югоизток. Максимална температура на височина 1200 метра - около 3°, на 2000 метра – около минус 1°.\r\nВ петък валежите ще продължат. В повечето места ще вали дъжд, но със застудяването в Северна България и високите полета в Западна дъждът ще преминава в сняг. Вятърът ще е слаб до умерен от североизток. Температурите ще са почти без дневен ход - в по-голямата част от страната между 1° и 6°. В събота вятърът от североизток ще се усили, ще е умерен, в Източна България до силен. Температурите ще се понижат още. В по-голямата част от страната ще превалява сняг, в Горнотракийската низина и по Черноморието - все още дъжд. В неделя в по-голямата част от страната валежите ще спрат. Слаб сняг ще превалява на места в Западна България и в крайните източни райони. Ще е студено и ветровито.", "date": "2018.01.10", "title": "НИМХ: Утре времето ще бъде предимно облачно и на много места ще превали дъжд"}
{"url": "http://www.focus-news.net/news/2018/01/10/2475683/euronews-v-chehiya-i-polsha-sa-registrirani-sluchai-na-afrikanska-chuma-po-svinete.html", "text": "Африканската чума по свинете започва да бъде повод за притеснения в Германия, след като в съседни Полша и Чехия бяха отбелязани случаи на заболяването, предава  Euronews.\r\nВ Полша са регистрирани нови 280 случая на заболяването за последните два месеца. Според изследователския център за ветеринарна медицина към германския институт „Фридрих Лойфлер“ ситуацията е „притеснителна“. \r\nАфриканската чума по свинете не е опасна за хората, но е почти винаги фатална за прасетата и глиганите и в момента няма ваксина за нея.  Виктор Турмаков", "date": "2018.01.10", "title": "Euronews: В Чехия и Полша са регистрирани случаи на африканска чума по свинете"}
{"url": "http://www.focus-news.net/news/2018/01/10/2475684/montana-sapyori-ot-sofiya-napraviha-ogled-na-vzrivenoto-v-tsentara-na-grada-zavedenie.html", "text": "Сапьори от София направиха оглед на взривеното в центъра на Монтана заведение. Това съобщиха за Радио „Фокус“ – Видин от отдел „Криминален“ на ОДМВР - Монтана. При взрива, който е избухнал тази нощ към 3.00 часа, няма пострадали хора. Сапьорите са взели доказателства, за да установят какъв е видът на взрива. Заведението се намира в центъра на Монтана. Вследствие на взрива са счупени прозорци и е повреден подът на помещението. Сигналът е бил подаден сутринта от работещите в заведението, когато са отишли да го отворят.\r\nАнна ЛОЗАНОВА", "date": "2018.01.10", "title": "Монтана: Сапьори от София направиха оглед на взривеното в центъра на града заведение"}
{"url": "http://www.focus-news.net/news/2018/01/10/2475685/kyustendil-poveche-ot-20-proyavi-sa-vklyucheni-v-godishniya-kalendar-na-turistichesko-druzhestvo-rilski-ezera-za-2018-g.html", "text": "Повече от 20 прояви са включени в годишния календар на Туристическо дружество „Рилски езера”. Това съобщиха за Радио „Фокус” – Кюстендил от туристическото дружество. Инициативите са разпределени през всички месеци и са съобразени с метеорологичните условия и с възможностите за организиране на туристически походи, преходи и екскурзии. През месец януари се предвижда двудневен зимен поход от „Гюндера”, през хижа „Скакавица”, Скакавишки водопад. Вторият зимен поход ще бъде през месец февруари и е с маршрут от хижа „Рилски езера” до хижа „Иван Вазов” и обратно. Предвидени са и различни екскурзии през годината. За месец юли е планиран лагер за ученици, с участието на опитни туристи и лагеруване с палатки. В програмата е залегнал и преход с велосипеди.\r\nВенцеслав ИЛЧЕВ", "date": "2018.01.10", "title": "Кюстендил: Повече от 20 прояви са включени в годишния календар на Туристическо дружество „Рилски езера” за 2018 г."}
{"url": "http://www.focus-news.net/news/2018/01/10/2475686/daniela-chelebieva-sayuz-na-balgarskite-pchelari-pchelnite-produkti-sa-mnogo-efikasni-za-profilaktikata-i-lechenieto-na-prostudni-zabolyavaniya-i-grip.html", "text": "Пчелните продукти са много ефикасни за профилактиката и лечението на простудни заболявания и грип. Това каза пред Радио „Фокус“ - Шумен Даниела Челебиева, областен председател на Съюза на българските пчелари и секретар на Обединен български пчеларски съюз. По думите ѝ при поява на хрема и болки в гърлото с разтвор от клеева тинктура се намазват ноздрите или се прави гаргара. „В 50 мл вода се слагат 30 - 40 капки прополис и с получения разтвор се намазват лигавиците, което води до спиране на процеса на разболяване, защото прополисът унищожава бактерии и вируси, които навлизат през устната кухина и носоглътката“, каза Челебиева. Приемът на пчелен мед също подсилва имунитета. „Ако усетим, че се разболяваме, можем да изцедим сока на един лимон, да прибавим същото количество пчелен мед, да смесим двете съставки и да започнем на често да приемаме по една чаена лъжичка от сместа, която предпазва от болестотворни микроби и от вируси“, каза Челебиева.\r\nИвелина ИВАНОВА", "date": "2018.01.10", "title": "Даниела Челебиева, Съюз на българските пчелари: Пчелните продукти са много ефикасни за профилактиката и лечението на простудни заболявания и грип"}
{"url": "http://www.focus-news.net/news/2018/01/10/2475687/varna-obshtina-dalgopol-shte-kandidatstva-po-programi-za-sanirane-na-dvete-sgradi-na-su-sv-kliment-ohridski.html", "text": "Общината ще кандидатства по програми за саниране на двете сгради на СУ „Св. Климент Охридски“ в град Дългопол. Това каза за Радио „Фокус“ – Варна Ферхан Хасан, началник отдел „Хуманитарни дейности и образование“ в Община Дългопол. Приоритет през годината ще бъде също изграждането на физкултурен салон и саниране на сградата на обединеното училище в село Цонево, където се обучават около 350 деца. Финансиране ще се търси отново по различните програми. Ферхан Хасан отбеляза, че ще се работи в посока създаване на допълнително крило към детската градина в село Цонево, тъй като в населеното място има около 50 - 60 деца, които също могат да бъдат обхванати в образователната система още от най-ранна детска възраст. „Има необходимост от това, защото всички места в Детска градина „Пролет“ са запълнени. „Направени са постъпления пред Регионалното управление на образованието във Варна и пред Министерството на образованието и науката. Ще се работи в тази посока“, каза Ферхан Хасан.\r\nПо думите му училищата и детските градини на територията на община Дългопол са в готовност за работа през зимния сезон. „Имаме план за работа на Общината при зимни условия. Училищата в град Дългопол за газифицирани, имаме сключен договор с фирмата доставчик. Останалите училища и детски градини в селата на територията на общината са снабдени с дърва“, каза Ферхан Хасан. Той добави, че училищните автобуси са в готовност за движение при зимни условия. „Системата е подготвена“, каза още Ферхан Хасан.\r\nМарияна ВАЛЕНТИНОВА", "date": "2018.01.10", "title": "Варна: Община Дългопол ще кандидатства по програми за саниране на двете сгради на СУ „Св. Климент Охридски“"}
{"url": "http://www.focus-news.net/news/2018/01/10/2475688/the-hill-spored-donald-tramp-republikanskata-partiya-tryabva-da-poeme-kontrol-nad-ruskoto-razsledvane.html", "text": "Президентът на САЩ Доналд Тръмп призова Републиканската партия „да поеме контрол“ над разследването дали неговата предизборна кампания е влизала в контакт с Русия и определи настоящето разследване като „най-големия лов на вещици в американската история“, пише  The Hill.\r\n„Няма контакти. Всички, дори и Демократическата партия, знаят, че няма контакти. Въпреки това разследването продължава. Русия и светът ни се присмиват на глупостта. Републиканците трябва да поемат контрол най-накрая“, заяви Тръмп. Той отново определи разследването на специалния прокурор Робърт Мюлер като лов на вещици и отрече да е влизал в контакт с представители на Русия по време на президентските избори. \r\nПрез последните седмици водещи конгресмени от Републиканската партия обвиниха Мюлер, че има предразсъдъци към президента . Виктор Турмаков", "date": "2018.01.10", "title": "The Hill: Според Доналд Тръмп Републиканската партия „трябва да поеме контрол“ над руското разследване"}
{"url": "http://www.focus-news.net/news/2018/01/10/2475689/blagoevgrad-nad-5-000-uchastnitsi-shte-vzemat-uchastie-v-15-oto-yubileyno-izdanie-na-festivala-simitliya-drevnata-zemya-na-kukerite.html", "text": "Над 5 000 участници ще вземат участие в 15-ото юбилейно издание на фестивала „Симитлия – Древната земя на кукерите. Това съобщиха за Радио „Фокус“ – Пирин организаторите на събитието. Записването за фестивала вече приключи. Той ще се проведе на 13 януари на стадион „Септември“ в Симитли от 10.00 часа. Сред записалите се групи има такива, които са от най-различни краища на България, а също и две македонски. Според организаторите броят на записалите се участници тази година е рекорден. Тази година на фестивала ще участват 33 групи, като 8 от тях са от Симитли, а 25 са гостуващи. Седем  групи от страната за първи път пристигат в Симитли. Фестивалът „Симитлия – Древната земя на кукерите” се провежда за петнадесета година под патронажа на кмета на Общината Апостол Апостолов, който е и основен инициатор за създаването на маскарадните игри и утвърждаването на фестивала през годините.\r\nЛивия НИНОВА", "date": "2018.01.10", "title": "Благоевград: Над 5 000 участници ще вземат участие в 15-ото юбилейно издание на фестивала „Симитлия – Древната земя на кукерите“"}
{"url": "http://www.focus-news.net/news/2018/01/10/2475690/vidin-intenziven-e-trafikat-po-glaven-pat-e-79-patnite-nastilki-v-oblastta-sa-mokri.html", "text": "Мокри са пътните настилки в областта. Това каза за Радио „Фокус“ – Видин дежурният служител в Областно пътно управление – Видин. Той посочи, че е натоварен трафикът по главен път Е-79 в областта в посока за граничен пункт „Дунав мост 2“,  движат се предимно тежкотоварни автомобили. Най-натоварен е трафикът в участъка Дунавци - Видин. Движението по път III-1411 с. Слана Бара – Видин е ограничено за автомобили над 5 тона поради компрометирано експлоатационно състояние на мост. Във Видин трафикът е натоварен в централната градска част, по булевард „Панония“ и на входно-изходните артерии на града.\r\nАнна ЛОЗАНОВА", "date": "2018.01.10", "title": "Видин: Интензивен е трафикът по главен път Е-79, пътните настилки в областта са мокри"}
{"url": "http://www.focus-news.net/news/2018/01/10/2475691/afp-stolitsata-na-balgariya-e-pochistena-za-predsedatelstvoto-v-saveta-na-es-no-smogat-ostava-problem.html", "text": "Българската столица София е почистена, за да може да приеме европейските служители за откриването на своето ротационно председателство в Съвета на ЕС, но все още остава покрита със смог, предава  AFP.\r\nБългария приключи скъпото обновяване на построения през 1981 г. Национален дворец на културата, за да води в него срещите по време на председателството. Достъпът до летище „София“ е също улеснен след завършването на високоскоростен път, свързващ го към булевардите, водещи към центъра. \r\nНаети са електрически автомобили, за да развозват европейските делегати – решение, което трябва да демонстрира ангажирането на България към опазването на околната среда. \r\nНо София остава все още една от най-замърсените столици в Европа заради извънредно лошото качество на въздуха си. Както всяка зима гъст смог покрива столицата заради широко използваните за отопление  дърва и въглища, както и заради старите автомобили. \r\nВ опит да подобри ситуацията местните власти в София са наредили измиване на основните булеварди и са инсталирали специални анализатори за газ. Столичният общински съвет ще проведе заседание на 25 януари, за да обсъди какви спешни мерки да приема в дни с извънредно замърсяване като евтини билети за градския транспорт и ограничаване на достъпа на колите до центъра на града.  Виктор Турмаков", "date": "2018.01.10", "title": "AFP: Столицата на България е почистена за председателството в Съвета на ЕС, но смогът остава проблем"}
{"url": "http://www.focus-news.net/news/2018/01/10/2475692/pravitelstvoto-predlaga-promeni-v-zakona-za-morskite-prostranstva-vatreshnite-vodni-patishta-i-pristanishtata.html", "text": "Правителството предлага на Народното събрание промени в Закона за морските пространства, вътрешните водни пътища и пристанищата на Република България. Това съобщиха от правителствената информационна служба. Главната цел на промените в Закона е да бъдат въведени в българското законодателство изискванията на Директива 2014/89/ЕС на Европейския парламент и на Съвета от 23 юли 2014 г. за установяване на рамка за морско пространствено планиране. По този начин ще се определят обхвата, задачите и съдържанието на Морския пространствен план на Република България, реда и условията за неговото съгласуване, приемане, одобряване и поддържане в актуално състояние, както и способите за осигуряване на неговата публичност. Като компетентен орган за прилагане на морското пространствено планиране и за изработване на Морския пространствен план на Република България се определя министърът на регионалното развитие и благоустройството.\r\nЗа всички кораби, които се намират или преминават през морските пространства и вътрешните водни пътища на България, се въвежда изискване да използват в оборудването си система за автоматична идентификация (AIS) непрекъснато през целия период, в който тези кораби са в морските ни пространства, съответно и в българския участък на река Дунав. \r\nЗаконопроектът включва значителна група норми, с които се усъвършенства законовата регламентация на устройственото планиране, инвестиционното проектиране и строителството на пристанища и специализирани пристанищни обекти. \r\nПромените предвиждат Министерският съвет по предложение на министъра на транспорта, информационните технологии и съобщенията, министъра на отбраната и министъра на вътрешните работи да приеме Национален план за търсене и спасяване в района, за който България отговаря.", "date": "2018.01.10", "title": "Правителството предлага промени в Закона за морските пространства, вътрешните водни пътища и пристанищата"}
{"url": "http://www.focus-news.net/news/2018/01/10/2475693/inzh-emiliya-darakchieva-inspektsiya-po-truda-smolyan-8-nakazatelni-postanovleniya-za-9-150-lv-sa-vlezli-v-sila-po-aktove-sastaveni-ot-inspektsiyata-prez-dekemvri-2017-g.html", "text": "През месец декември по актове, съставени от Инспекцията по труда – Смолян, са издадени 7 наказателни постановления, а влезлите в сила са 8 с обща сума на наложените санкции и глоби на работодатели и длъжности лица в размер на 9 150 лв. Това каза за Радио „Фокус“ – Смолян инж. Емилия Даракчиева, директор на Инспекцията по труда в Смолян. През месец декември 2017 г. служителите на Инспекцията са извършили 56 проверки на територията на областта. При тях са констатирани 206 нарушения на нормативните актове на трудовото законодателство. По-голямата част от нарушенията – 121 за по Закона за здравословни и безопасни условия на труд, а 85 са по трудовите правоотношения. Инж. Даракчиева отбеляза, че през последния месец на 2017 г. е констатирано неизпълнението на 26 предписания, чийто срок за изпълнение е изтекъл през декември. Те са дадени на едно предприятие в Мадан, с които работодателят е задължен да изплати дължимите трудови възнаграждения на работниците и служителите за времето от януари 2015 г. до май 2017 г. като общият размер на дължимите заплати е 162 613 лв. Съставени са 6 акта за установяване на административни нарушения на работодатели. Административно-наказателна отговорност е търсена за сериозни нарушения на работодателите на българското законодателство, подчерта инж. Даракчиева и уточни, че всички актове са съставени за допускане на работа на работници и служители преди да е връчено копие от трудовия договор или копие от уведомлението по чл. 62 от Кодекса на труда, което да е заверено от НАП. „През декември продължи и работата по издаване на разрешение за работа на непълнолетни лица. За Коледните и Новогодишните празници са издадени 13 разрешения на работодатели да приемат на работа лица, ненавършили 18-годишна възраст“, каза още инж. Даракчиева.\r\nНели ГЕРГЬОВСКА", "date": "2018.01.10", "title": "Инж. Емилия Даракчиева, Инспекция по труда - Смолян: 8 наказателни постановления за 9 150 лв. са влезли в сила по актове, съставени от Инспекцията през декември 2017 г."}
{"url": "http://www.focus-news.net/news/2018/01/10/2475694/pravitelstvoto-odobri-naredba-za-sashtestvenite-iziskvaniya-i-otsenyavane-na-saotvetstvieto-na-lichnite-predpazni-sredstva.html", "text": "Правителството одобри Наредба за съществените изисквания и оценяване на съответствието на личните предпазни средства. Това съобщиха от правителствената информационна служба. Тя касае както потребителски продукти, сред които слънчеви очила, скиорски каски и каски за велосипедисти, така и за професионална употреба - защитно облекло и обувки, индустриални каски и др. Наредбата създава необходимите условия за директното прилагане на Регламент (ЕС) 2016/425 на Европейският парламент и на Съвета от 9 март 2016 г. относно личните предпазни средства. Регламентът ще се прилага за по-широк кръг продукти, като например такива, които предпазват потребителя от изгаряне в домакинството. От гледна точка на риска определени видове лични предпазни средства вече се налага да бъдат оценени спрямо по-високи критерии. Ново положение е, че производителят на лични предпазни средства ще трябва да предоставя ЕС декларацията за съответствие заедно със самия продукт или поне да посочи интернет адреса, на който тази декларация е достъпна. Производителите на лични предпазни средства, които ще продължат да се предлагат на пазара след 21 април 2019 г., ще трябва да установят доколко променените изисквания в новоприетото европейско законодателство налагат ново оценяване на съответствието на техните продукти. Декларациите за съответствие и сертификатите, издадени по реда на старата директива остават валидни до 21 април 2023 г.\r\nВъвежда се ново задължение за производителите, вносителите и дистрибуторите, свързано с осигуряване на проследимост на личните предпазни средства. Тези икономически оператори ще трябва да поддържат информация (регистър) за всеки икономически оператор, който им е доставил даден продукт, и за всеки на когото те са доставили даден продукт. Тази информация трябва да е налична за срок от 10 години от датата на доставката.", "date": "2018.01.10", "title": "Правителството одобри Наредба за съществените изисквания и оценяване на съответствието на личните предпазни средства"}
{"url": "http://www.focus-news.net/news/2018/01/10/2475695/vratsa-2-665-zdravnoosigureni-litsa-sa-smenili-obshtopraktikuvashtiya-si-lekar-v-oblastta.html", "text": "2 665 здравноосигурени лица са сменили общопрактикуващия си лекар в област Враца през месец декември 2017 г. Това съобщиха за Радио „Фокус“ – Видин от РЗОК - Враца. Броят на лицата, извършили смяна на личния си лекар през декември 2016 г., е бил 2 920 души. Общо 181 129 са здравноосигурените лица на територията на областта. От РЗОК – Враца съобщиха, че от тях 34 248 са хората от областта, които са с прекъснати здравноосигурени права. Най-честите причини за смяна на личния лекар в област Враца са били неиздаване на направления за консултация със специалист, промяна в местоживеенето на пациентите, лични предпочитания на здравноосигурените лица към общопрактикуващите лекари и недоволство от качеството на медицинското обслужване. Съгласно действащите нормативни разпоредби смяната на личен лекар се извършва два пъти в годината в периода от 1 до 30 юни и от 1 до 31 декември. Важно е да се знае, че при промяна на настоящия адрес здравноосигуреното лице има право по всяко време на годината да избере нов личен лекар.", "date": "2018.01.10", "title": "Враца: 2 665 здравноосигурени лица са сменили общопрактикуващия си лекар в областта"}
{"url": "http://www.focus-news.net/news/2018/01/10/2475696/tass-siriyskata-armiya-nastapva-kam-voenno-letishte-abu-duhur-v-yuzhnata-chast-na-provintsiya-idlib.html", "text": "Сирийската армия при поддръжката на отрядите на народното опълчение обкръжава позициите на терористите в района на военно летище „Абу Духур“ на 50 км. източно от едноименната столица на северозападната провинция Идлиб. Според местни медии войската е прерязала шосето, водещо към превзетата от опозицията през 2015 г. въздушна база и се намира на три км. от нея, предава  ТАСС.\r\nЕдновременно с това друга групировка на правителствените сили се приближава към „Абу Духур“ от към град Алепо и се намира на 25 км. от него. Също така сирийските военнослужещи са овладели градовете Рахджан и Шакусия, където позиции имат терористите от „Джебхат ан Нусра“ и воюващата на нейна страна екстремистка групировка „Ахрар аш Шам“\r\nСпоред сирийската правителствена медия „Ал Маядин“ боевете за подстъпите към „Абу Духур“ са ожесточени. Терористите понасят сериозни загуби – ликвидирани са девет полеви командири на „Джебхат ан Насра“.  Виктор Турмаков", "date": "2018.01.10", "title": "ТАСС: Сирийската армия настъпва към военно летище „Абу Духур“ в южната част на провинция Идлиб"}
{"url": "http://www.focus-news.net/news/2018/01/10/2475697/dobrich-po-povod-90-godini-ot-sazdavaneto-na-dramatichniya-teatar-yordan-yovkov-shte-bade-organiziran-esenen-teatralen-salon.html", "text": "По повод 90 години от създаването на Драматичния театър „Йордан Йовков“ ще бъде организиран есенен театрален салон. Това съобщи Иван Мандев, директор на Драматичния театър в  Добрич, предаде кореспондент на Радио „Фокус” – Варна. На 12 януари е премиерата на „Стъклената менажерия“ от Тенеси Уилямс. Това е един дебютен спектакъл, дипломна работа на млад режисьор от НАТФИЗ „Кръстю Сарафов“. Играят младите актьори Мария Гинкова, Мария Генова, Стефан Сърчаджиев, и Димитър Петров. „Това е една психодрама. Надяваме се на публика. Премиерното представление е пълно – на 12-ти, на 17-ти и на 30-ти мисля, че има представление. Три представления до края на месеца, да се надяваме на успех. Това е една драматургия, която не е правена в нашия театър. Това е изборът на младия режисьор - дебютант Атанас Атанасов и на една млада сценографка от учебния театър – Ивет Миланова. Това де факто е учебна работа на професионална сцена“, посочи Иван Мандев. Постановката се осъществява с подкрепата на Драматичния театър „Йордан Йовков“ и на НАТФИЗ „Кръстю Сарафов“. „Веднага след това започваме „Дър“ по Бранислав Нушич на Камерна сцена. Режисьор е Костадин Бандутов, участва целият актьорски състав. Надяваме се на премиера в началото на март. В средата на същия месец започваме да правим един спектакъл с мултимедия, творческият екип е от Варна. Режисьорът се казва Стефан Спасов. Заглавието на постановката е „Преспанските камбани“. С нея ще отбележим 90-годишнината на Драматичния театър в Добрич. Това е годишнина не на Йовков, а на театъра. Понеже всичко сме правили, което е на Йордан Йовков, смятаме, че с тази постановка достойно ще посрещнем юбилея на театъра. Няма да бъде някакво особено честване, но ще направим есенен театрален салон. Ще поканим театрите на Русе, Стара Загора, евентуално Театъра на армията и ние ще се представим“, добави Иван Мандев. Спектаклите „Стъклената менажерия“ по Тенеси Уилямс ще започнат в 19.00 часа. \r\nЖулиета НИКОЛОВА", "date": "2018.01.10", "title": "Добрич: По повод 90 години от създаването на Драматичния театър „Йордан Йовков“ ще бъде организиран есенен театрален салон"}
{"url": "http://www.focus-news.net/news/2018/01/10/2475698/d-r-bilyana-karadakova-regionalen-istoricheski-muzey-blagoevgrad-do-15-mart-prodalzhava-zapisvaneto-za-uchastie-v-konkursa-tova-e-moyata-rodina.html", "text": "До 15 март продължава записването за участие в конкурса „Това е моята Родина“. Това съобщи за Радио „Фокус“ – Пирин д-р Биляна Карадакова, историк и уредник в Регионален исторически музей – Благоевград. Организатори на областния ученически конкурс за лично творчество са Община Благоевград, Регионално управление на образованието – Благоевград, Регионален исторически музей – Благоевград и Македонският научен институт. Инициативата е посветена на 140-годишнина от Освобождението на България от османска власт. Срокът за изпращането на творбите е до 15 април. Учениците имат правото да участват с рисунка и стихотворение. В конкурса могат да участват ученици от I до XII клас от училищата в Благоевград и от областта – индивидуално, които ще се съревновават в три възрастови категории – от I до IV клас, от V до VII клас и от VIII до XII клас, поотделно в двете форми на конкурса – рисунка и стихотворение. Към всяка творба трябва да е посочено: име на автора, адрес, училище, в което учи  и координати за връзка. Авторите на отличените творби ще бъдат обявени не по-късно от две седмици преди тържествената церемония по награждаването, която ще се проведе през месец май 2018 година в Благоевград. Класираните ученици ще бъдат своевременно информирани за организацията по провеждане на тържеството. Домакин на събитието ще бъде РИМ – Благоевград. Най-добрите творби ще бъдат наградени от организаторите и ще бъдат изложени в залите на РИМ – Благоевград.\r\nЛивия НИНОВА", "date": "2018.01.10", "title": "Д-р Биляна Карадакова, Регионален исторически музей – Благоевград: До 15 март продължава записването за участие в конкурса „Това е моята Родина“"}
{"url": "http://www.focus-news.net/news/2018/01/10/2475699/varna-vsichki-nalichni-resheniya-i-protokoli-na-obshtinskiya-savet-ot-1991-g-do-dnes-veche-sa-dostapni-v-internet.html", "text": "Всички налични решения и протоколи на Общински съвет – Варна от 1991 г. до днес вече са достъпни в интернет. Над 30 500 страници архивни документи от предходните шест управленски мандата са публикувани на сайта на институцията – varnacouncil.bg/секция \"Архив\". Това съобщиха от пресцентъра на Общински съвет – Варна. В дигиталния фонд са събрани 400 документа от първия демократично избран общински съвет до настоящия мандат. Всеки, който се интересува от минали решения на общинските съветници, може да потърси информация бързо и напълно безплатно.\r\nОбщински съвет – Варна разполага с най-богатия дигитален архив от всички общински съвети в страната. „На сайта varnacouncil.bg се съхранява не само историческата памет на местната власт в града. Пази се част от историята на Варна, на България. Благодаря на екипа на Общинския съвет и на служителите от архива на Община Варна, с чиито усилия бяха събрани, обработени и публикувани хилядите страници ценна информация“, каза председателят на Общинския съвет Тодор Балабанов.\r\nДругата цел на ръководството на местния парламент е в рамките на следващите няколко месеца да внедри уеб-базиран модул с общинските нормативни актове. Модулът ще предоставя бърз достъп до базата данни с нормативни актовете.\r\n„Това ще улесни намирането на информация от страна на потребителите и ще оптимизира работата на администрацията. Чрез модула ще се поддържат и предходни редакции на общински нормативни актове с всички техни изменения и/или допълнения“, посочи Тодор Балабанов.", "date": "2018.01.10", "title": "Варна: Всички налични решения и протоколи на Общинския съвет от 1991 г. до днес вече са достъпни в интернет"}
{"url": "http://www.focus-news.net/news/2018/01/10/2475700/beliyat-dom-donald-tramp-e-otkrit-kam-ideyata-za-pregovori-mezhdu-sasht-i-severna-koreya.html", "text": "Президентът на САЩ Доналд Тръмп е заявил по време на разговор със своя южнокорейски колега Мун Джей-ин, че е открит към идеята за преговори между страната му и Северна Корея, но е допълнил, че възнамерява да  прилага „максимален натиск“ заради ядрената програма на Пхенян, предава  AFP.\r\nПо данни на Белия дом Тръмп е заявил, че е открит към преговори с Пхенян „в правилното време и при правилните условия“.  „Двамата лидери подчертаха необходимостта от максимален натиск срещу Северна Корея“, заяви прессекретарят на Белия дом Сара Сандърс.  Агенция „Фокус“ припомня: \r\nПо-рано президентството на Южна Корея съобщи първо за готовността на президента на САЩ да проведе преговори с Пхенян.  Виктор Турмаков", "date": "2018.01.10", "title": "Белият дом: Доналд Тръмп е открит към идеята за преговори между САЩ и Северна Корея"}
{"url": "http://www.focus-news.net/news/2018/01/10/2475701/yordan-yordanov-kmet-na-selo-ahmatovo-ot-1975-godina-zemlishteto-na-seloto-e-obekt-s-natsionalno-znachenie-zaradi-otkriti-nahodki-ot-praistorichesko-zhivotno-otpredi-8-mln-godini.html", "text": "От 1975 година землището на село Ахматово, в Садовска община е обявено за обект с национално значение с постановление на Министерския съвет. Това каза за Радио „Фокус” - Пловдив кметът на селото Йордан Йорданов. Причината за това е, че в пясъчна кариера край селото е открита находка на праисторическо животно - хипарион. \r\n„Късти от животното са открити в кариерата, която е в началото на селото\", уточни Недко Недялков, директор на Палеонтологичния музей в Асеновград, където се съхранява находката. „Хипарионите са далечни роднини на нашите съвременни коне, но са по-дребни и трипръсти”, каза Недялков. Те са били по-дребни – около 1.5 м високи и между 100 и 60 кг тежки, и са обитавали тези земи преди 7 - 8 милиона години. Хипарионите възникват в Северна Америка и се разпространяват през Азия, като достигат до Европа и Африка. По това време са доминирали и в България. „В музея имаме много добре запазени образци от хипариони. Те са обитавали открити пространства много преди да се появи съвременния човек, като са изчезнали преди 2 милиона години”, каза още Недялков. Предполага се, че хипарионът е тичал по-бавно и по-тромаво от съвременните коне, с около 45 км в час.\r\nВ землището на село Ахматово са открити и останки от динотериуми. Това са слоноподобни животни, които са имали дивни на долните челюсти. Много добре запазен скелет на динотериум са открити в района на село Езерово. Той е запазен в Палеонтологичния музей в Асеновград.\r\n\"Село Ахматово е много старо. Първите документи са от турски архиви от около 1515 г. Селището е съществувало и преди това, преди идването на турските завоеватели, но хората са се разбягали и след известно време пак започнали да се връщат\", каза още кметът Йордан Йорданов.\r\nЦветана ТОНЧЕВА", "date": "2018.01.10", "title": "Йордан Йорданов, кмет на село Ахматово: От 1975 година землището на селото е обект с национално значение заради открити находки от праисторическо животно отпреди 8 млн. години"}
{"url": "http://www.focus-news.net/news/2018/01/10/2475702/predstoyashti-sabitiya-v-stranata-za-11-yanuari-agentsiya-fokus.html", "text": "***\r\nОт 9.00 часа ще се проведе редовно заседание на Народното събрание. \r\n***\r\nОт 14.30 часа в зала 232 на Народното събрание Председателят на Комисията по вътрешна сигурност и обществен ред свиква извънредно заседание на Комисията относно предприетите мерки за противодействие на престъпността и обезпечаване на сигурността във връзка с Председателството на Съвета на Европейския съюз. За участие в заседанието са поканени политическото и професионалното ръководство на МВР, Главният прокурор на Република България и Градският прокурор на София.\r\n***\r\nОт 8.30 часа в Министерския съвет синдикатите от КНСБ, които представляват интересите на работещите в системата на МВР, ще срещнат с премиера Бойко Борисов.\r\n***\r\nОт 11.30 часа пред Народния театър „Иван Вазов“ ще се състои представяне пред медиите на интерактивна изложба за културно-историческото наследство на България в специално изградено пространство. На събитието се очаква да присъстват министър-председателят Бойко Борисов, председателят на Европейския парламент Антонио Таяни, председателят на Европейския съвет Доналд Туск,  председателят на Европейската комисия Жан-Клод Юнкер.\r\n***\r\nОт 19.00 часа в Народен театър „Иван Вазов“ ще се състои Откриващ концерт на Българското председателство на Съвета на ЕС. Изказвания ще направят президентът Румен Радев, министър-председателят Бойко Борисов, председателят на Европейския парламент Антонио Таяни, председателят на Европейския съвет Доналд Туск,  председателят на Европейската комисия Жан-Клод Юнкер.\r\n***\r\nОт 10.00 часа 5 състав на Специализирания наказателен съд ще гледа делото срещу Петър Ст., Боян Т. и др., обвинени в организиране и ръководене на организирана престъпна група. \r\n***\r\nОт 10.00 часа 7 състав на Специализирания наказателен съд ще гледа делото срещу Антон А. и др., обвинени в организиране и ръководене на организирана престъпна група. \r\n***\r\nОт 10.00 часа 9 състав на Специализирания наказателен съд ще гледа делото срещу  Галина Ц. и др., обвинени в организиране и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу Димитър М. и др., обвинени в организиране и ръководене на организирана престъпна група.\r\n***\r\nОт 10.30 часа 14 състав на Специализирания наказателен съд ще гледа делото срещу Георги П. и др., обвинени в организиране и ръководене на организирана престъпна група.\r\n***\r\nОт 10.30 часа в Големия салон на Централната сграда на БАН ще се състои Тържествено честване, посветено на 140-годишнината от рождението на П. К. Яворов.\r\n***\r\nОт 10.30 часа 17 състав на Специализирания наказателен съд ще гледа делото срещу Александър В. и др., обвинени в Незаконно превеждане през граница.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и диктор И., обвинени в организиране и ръководене на организирана престъпна група.\r\n***\r\nОт 11.00 часа пред сградата на Народното събрание ще се проведе мирна демонстрация в подкрепа на ратификацията на Истанбулската конвенция.\r\n***\r\nОт 13.30 часа 15 състав на Специализирания наказателен съд ще гледа делото срещу Добрин С. и Георги П., обвинени в организиране и ръководене на организирана престъпна група.\r\n***\r\nОт 11.00 часа в залата на бул. „Витоша“ 18 (вход от към Кърниградска) ще бъде дадена извънредна пресконференция на ПП „Движение Да България“ - „Да върнем Витоша на гражданите и на София“.\r\n***\r\nОт 11.00 часа в Национален пресклуб БТА проф. Николай Овчаров – ръководител на проучванията на Перперикон, и Хасан Азис – кмет на Община Кърджали ще проведат пресконференция за старта на грандиозен инфраструктурен проект за Перперикон.\r\n***\r\nОт 11.30 часа 5 състав на Софийския градски съд ще заседава по делото срещу Пламен Хр. (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 12.00 часа в пресклуба на БТА \"Национална Инициатива Социална Солидарност” съвместно с други граждански организации и общественици, организира  пресконференция на тема: „Европейски съюз- Корупция, Доходи, Пенсии в най-бедната страна на Съюза\".\r\n***\r\nОт 13.00 часа в Национален пресклуб БТА ще се състои пресконференция на Любослав пенев във връзка с предстоящия конгрес за избор на президент и изпълком на БФС на 16.02.2018 г.\r\n***\r\nОт 13.30 часа в хотел Бест Уестърн Премиер, летище София,  бул. „Брюксел“ 11, ще се проведе пресконференция на тема: „Развитие и растеж на Wizz air в България през 2017 и бъдещи планове“.\r\n***\r\nОт 16.30 – 17.00 часа, протестиращи служители в МВР ще „посрещат“ делегациите, пристигащи за официалното откриване на Българското председателство на Съвета на ЕС, с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост.  Протестните действия ще продължат в 18.15 часа в района на Народния театър „Иван Вазов“.\r\n***\r\nОт 17.00 часа в Планет клуб ще се състои пресконференция във връзка с 6 часовите Гладиаторски битки, които ще се проведат в зала \"Арена Армеец\".\r\n***\r\nОт 17.00 часа на площада пред Президентството ще се проведе Национално факелно шествие „Не на колониалният Европейски съюз! Да на Европейски съюз на Суверенните държави“.\r\n***\r\nОт 18.00 часа от ъгъла на бул. \"Патриарх Евтимий\" и бул. \"Витоша\" в посока Министерски съвет до площад \"Александър Невски\" ще се проведат шествие и концерт в подкрепа на развитието на зимния туризъм в България, организирани от сдружение „Бъдеще за Банско“ под надслов „Аз искам да карам ски в България“.\r\n***\r\nОт 18.30 часа от паметника на Патриарх Евтимий и по бул. „Левски“, „Гурко“ и „Раковски“ до Лъва пред НДК ще се проведе протестно шествие срещу решението за строителство в Национален парк Пирин. \r\n***\r\nОт 08.30 часа на писта „Попангелов“ повече от 90 скиори ще спорят за купа „Бороспорт“.\r\n***\r\nОт 14.00 часа в заседателната зала на Общински съвет – Видин ще се проведе Обществено обсъждане на проекта за бюджет на Община Видин за 2018 година.\r\n***\r\nОт 11.00 часа в зала № 5 на Община Благоевград ще се проведе Конференция на тема: „Не на жертвите по пътищата на България“.\r\n***\r\nОт 17.30 часа в зала 5 на Община Благоевград ще се проведе първото заседание на Съвета на жените с председател зам.-кметът Христина Шопова. \r\n***\r\nОт 11.00 часа от площад „Тройката” бели гълъби ще полетят в небето над града по повод официалното откриване на първото ни ротационно европредседателство.\r\n***\r\nОт 16.30 часа в централата на ГЕРБ в Бургас (ул. „Конт Андрованти” 5) общинският съветник  от Румен Ангелов организира приемен ден.\r\n*** \r\nОт 11.00 часа в библиотеката на НЧ „Надежда 1869“ ще бъдат отбелязани 170 години от рождението на Христо Ботев.– по телефона.\r\n*** \r\nОт 13.00 часа в детски отдел на РНБ „П.Р.Славейков“ на ул. „С. Велики“ №7 ще бъде отбелязан Международния ден на думата „Благодаря” и 390 години от рождението на Шарл Перо заедно с доброволчески клуб „Творилци” от СУ „Емилиян Станев” с ръководител Ваня Цанева, по проект „Твоят Час”.– по телефона.\r\n***\r\nОт 18.30 часа на паметник „Майка България“ ще се проведе втори протест срещу изграждането на втори лифт в Банско.\r\n***\r\nВ Младежки център – Добрич ще бъде представена Изложба „Зима“ на Ателие „Стела и Дара“ при  Младежки център – Добрич с ръководители Стела Славова и Даринка Стаматова .\r\n***\r\nОт 10.00 часа в парк-хотел „Кюстендил“ ще се проведе безплатен обучителен семинар за работа  с виртуална образователна платформа (VEP) и виртуален консултантски офис (VOFIS). Семинарът е по повод съвместен българо-македонски интердисциплинарен проект „Иновативни инициативи за сътрудничество в пограничния регион“ ще бъдат оповестени през месец януари 2018 г. Проектът е съфинансиран от Европейския съюз чрез Програмата Интеррег ИПП за трансгранично сътрудничество България-Македония 2014TC16I5CB006. Проектът е  инициатива между Българска академия на науките и Македонската академия на науките и изкуствата (МАНУ).\r\n*** \r\nОт 10.30ч. в Приемната зала на Областна администрация Пазарджик ще се проведе пресконференция на областния управител . \r\n***\r\nОт 18.00 часа в залата на Общинския съвет в Белово ще бъде представена книгата „Каймакъ-Чаланъ“ на Красимир Узунов. \r\n***\r\nОт 11.00 часа в Пресклуб на БТА – Плевен ще се проведе Пресконференция на Сдружение \"Артилерия - ген. Владимир Вазов\" – Плевен на тема: Предвидените дейности от неправителствената организация за отбелязване на важни кръгли годишнини - 140 години от Освобождението на България от османско иго, 170 години от рождението на Христо Ботев, 100 години от боевете на Девета пехотна плевенска дивизия при Дойран, 150 години от рождението на генерал Владимир Вазов.\r\n***\r\nОт 13.00 часа в Пресклуб на БТА ще се проведе Пресконференция на Румен Петков - член на националното ръководство на политическа партия АБВ.\r\n***\r\nОбщинските съветници от  ГЕРБ в Пловдив ще проведат приемни с граждани. Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9.  Гошо Къчков, от 17:30  до 19:00 часа в офиса на  ГЕРБ в район „Северен” на бул.”Марица” №91. Пенчо Малинов, от 17:00  до 18:30 часа в офиса на  ГЕРБ в район „Източен” на ул.”Коста Паница” №5. Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.\r\n***\r\nОт 10.00 часа в Пресклуб БТА Пловдив ВМРО-Пловдив и Фондация \"Искам бебе\" организират пресконференция на тема: Увеличение на общинския фонд \"Ин витро\".\r\n***\r\nОт 16.00 часа в Пресклуб БТА Пловдив ПП ДБГ организира пресконференция на тема:Актуалната национална политическа обстановка.\r\n***\r\nОт 19.00 часа в Регионалната библиотека „Любен Каравелов“ „Българска история” представя образователния проект „Българско военно чудо“ в Русе.\r\n***\r\nОт 11.30 часа в зала 210 на Регионално управление на образованието – Сливен ще бъдат представени най-новите моменти в дейността на РУО – Сливен през 2018 г.\r\n***\r\nОт 19.00 часа в Драматичен театър ще бъде представен спектакълът „Паника в хотела“ от Рей Куни.", "date": "2018.01.10", "title": "Предстоящи събития в страната за 11 януари (Агенция „Фокус”)"}
{"url": "http://www.focus-news.net/news/2018/01/10/2475703/donald-tramp-koy-znae-dokade-shte-ni-otvedat-potentsialni-pregovori-sas-severna-koreya.html", "text": "Президентът на САЩ Доналд Тръмп лично заяви, че приветства възможността страната му да води преговори със Северна Корея, но допълни, че все още не е ясно дали от тях ще има полза, предава Reuters.\r\n„Кой знае до къде ще ни доведат преговорите“, заяви Тръмп пред журналисти. По рано и Белият дом, и президентството на Южна Корея съобщиха, че той по време на разговор с южнокорейския си колега Мун Джей-ин  е изразил воля да преговаря със Северна Корея „при правилното време и при правилните условия“ . \r\nТръмп заяви пред журналистите, че Мун Джей-ин го е уверил, че вчерашните преговори между Сеул и Пхенян са преминали добре. \r\n„Да се надяваме, че това ще доведе до успех за света, не само за нашата страна. Ще видим в следващите седмици и месеци какво ще се случи“.  Виктор Турмаков", "date": "2018.01.10", "title": "Доналд Тръмп: Кой знае докъде ще ни отведат потенциални преговори със Северна Корея"}
{"url": "http://www.focus-news.net/news/2018/01/10/2475704/pazardzhik-blizo-53-000-leva-sa-nuzhni-za-remonta-na-tsarkvata-v-selo-radilovo.html", "text": "Две улици в село Радилово се нуждаят от основен ремонт, тъй като имат много дупки и преминаването е затруднено. Това каза за Радио „Фокус“ – Пазарджик Благой Харизано, кмет на населеното място. По думите му вече са гласувани от Общинския съвет в Пещера средства за ремонт на Музейната сбирка в читалището в селото. „Църквата „Св. Теодор Тирон“ в селото има най-сериозна нужда от ремонт. Тя е в окаяно състояние. Подът е изгнил и не може да се преминава по него. Имаме изготвен проект за нейното ремонтиране, като проекторазходигте възлизат на стойност от около 53 000 лева. Изпратили сме молба за съдействие към Комисията по вероизповеданията към Министерски съвет и други отговорни институции“, уточни Харизанов. Той добави, че през тази година се навършват 200 години от основаването на храма в селото.\r\nАлбена ЖИЛЕКОВА", "date": "2018.01.10", "title": "Пазарджик: Близо 53 000 лева са нужни за ремонта на църквата в село Радилово"}
{"url": "http://www.focus-news.net/news/2018/01/10/2475705/afp-gratskite-vlasti-sa-poeli-kontrol-nad-korab-prevozvasht-eksplozivi-kam-libiya.html", "text": "Гръцката брегова охрана съобщи, че е поела контрол над товарен кораб, превозващ експлозиви от Турция към Либия, описвайки го като „плаваща бомба“, предава  AFP.\r\nКорабът е превозвал 29 контейнера, съдържащи детонатори и експлозивни материали, включително и амониев нитрат. \r\n„Деактивирахме плаваща бомба“, съобщи контраадмирал Янис Сотириу от гръцката брегова охрана. Той съобщи, че корабът „Андромеда“, плаващ под танзанийски флаг, е бил иззет на 6 януари, след като е открито, че в него има редица повреди, правещи го негоден да плава. \r\n„Това щеше да има непредсказуеми последици за хората и околната среда“, допълни Сотириу. \r\nКапитанът на съда твърди, че е плавал към африканската държава Джибути, но по-късно се оказва, че негова цел е либийското пристанище Мисрата. Осемчленният екипаж ще бъде \r\nпредставен пред гръцката прокуратура на 11 януари.  Виктор Турмаков", "date": "2018.01.10", "title": "AFP: Гръцките власти са поели контрол над кораб, превозващ експлозиви към Либия"}
{"url": "http://www.focus-news.net/news/2018/01/10/2475721/po-vreme-na-evropredsedatelstvoto-zatrudneniyata-pri-pridvizhvaneto-v-sofiya-shte-sa-minimalni-merkite-za-sigurnost-shte-sa-gavkavi-obzor.html", "text": "През шестте месеца, в които България поема председателството на Съвета на ЕС, затрудненията при придвижването в София ще са минимални, а мерките за сигурност ще са гъвкави. Това стана ясно по време на брифинг в НДК, в който участваха ст. комисар Антон Златанов, зам.-директор на СДВР; Лъчезар Милушев, директор по сигурността на НДК и зам.-кметът на София с направление „Транспорт“ Евгени Крусев. \r\nВъв връзка с предприетите мерки за сигурност около НДК Лъчезар Милушев заяви, че те ще позволят гъвкаво използване на Двореца. По думите му на фона на събитията във връзка с Председателство на ЕС, НДК ще продължи да функционира като културен институт и конгресен център. „Няма изграден външен периметър, което не затруднява придвижването в района на НДК. От 2 месеца постепенно в НДК се въвеждат мерки, свързани с пропускане в главната сграда на Двореца – преминаване през скенери и технически устройства за проверка за сигурност“, поясни Милушев и допълни, че това изисква повече време, като обърна внимание на гражданите да го предвидят при посещение на събития – изложби, концерти и т.н.\r\nОт своя страна ст. комисар Антон Златанов поясни, че по време на официалното откриване на Българското председателство на 11 януари се очакват затруднения в движението. „Предвидените мерки са гъвкави, така че минимално да затруднят трафика и придвижването на гражданите“, поясни ст. комисар Златанов и допълни, че за 11 януари са заявени 9 протеста, които ще се състоят в центъра на София. „Тези съпътстващи мероприятия ще затруднят придвижването на автомобили и граждани, повече отколкото делегациите“, добави той. „Един от протестите ще се състои сутринта – той е подкрепа на Истанбулската конвенция и няма да затруднява движението. Останалите протести са от 17.00 до 20.30 час. Част от тях са свързани с изграждането на втория лифт в Банско - за и против. Провели сме срещи с организаторите и сме ги призовали за разбиране“, каза още той. По думите му органите на реда са подготвени и нямат притеснения. \r\nСт. комисар Антонов призова гражданите да бъдат бдителни за съмнителни лица, пакети и багажи и веднага да сигнализират, ако забележат такива.\r\nЗаради трудностите, които се очакват в движението зам.-кметът по транспорта Евгени Крусев посъветва хората да използват предимно градския транспорт.", "date": "2018.01.10", "title": "По време на европредседателството затрудненията при придвижването в София ще са минимални, мерките за сигурност ще са гъвкави (ОБЗОР)"}
{"url": "http://www.focus-news.net/news/2018/01/10/2475722/plovdiv-konkurs-nay-dobro-domashno-vino-se-provezhda-v-karlovo.html", "text": "Конкурс „Най-добро домашно вино“ се провежда в Карлово. Това съобщиха за Радио „Фокус“ – Пловдив от отдел „Връзки с обществеността“ на Общината. Оттам уточниха, че до участие в конкурса се допускат избистрени, домашно приготвени бели и червени вина, представени в стъклени бутилки с вместимост минимум 500 мл. Участниците могат да се записват за включване в надпреварата в Информационния център в сградата на Община Карлово. Срокът за записване е до 30 януари, а на 31 януари от 10.00 часа комисия от специалисти ще оцени качествата на вината, участващи в конкурса. Предвиден е и награден фонд.\r\nТони МИХАЙЛОВ", "date": "2018.01.10", "title": "Пловдив: Конкурс „Най-добро домашно вино“ се провежда в Карлово"}
{"url": "http://www.focus-news.net/news/2018/01/10/2475723/pravnata-komisiya-othvarli-vetoto-varhu-antikoruptsionniya-zakon-spored-darzhavniya-glava-lipsva-volya-za-borba-s-koruptsiyata-obzor.html", "text": "На извънредно заседание парламентарната Комисия по правни въпроси отхвърли ветото на президента Румен Радев, което той заложи върху Законa за противодействие на корупцията и за отнемане на незаконно придобитото имущество (ЗПКОНПИ). В подкрепа на Антикорупционния закон гласуваха 10 народни представители, а 7 бяха против, с което Комисията препоръчва на парламента да го приеме при повторното му гласуване в пленарна зала. \r\nОт своя страна президентът Румен Радев посочи, че не е изненадат от решението на Комисията. По думите му всички дебати около антикорупционния закон показват, че няма политическа воля за „реална, всеобхватна и ефективна борба с корупцията“. На въпрос дали смята да сезира Конституционния съд в тази връзка, държавният глава отбеляза, че този закон няма да доведе до реални промени за по-ефективна борба, каквито се очакват. \r\nОсвен народните представители от Комисията, в дискусията участваха представители на президентската институция и Министерство на правосъдието. \r\nВетото аргументира проф. Емилия Друмева - секретар по правни въпроси на Президента. В изказването си тя подчерта, че мотивите са подготвени с внимание, отговорност и анализ на чужди практики. „Всичко това е извършвано отговорно, професионално и преди всичко – добронамерено”, заяви тя и допълни, че аргументите в мотивите на ветото са единствено юридически. \r\nУчастие в дискусията взе и зам.-министърът на правосъдието Евгени Стоянов, който припомни, че в мотивите на указа, с който законът бе върнат, се оценяват положително изпълнените процедури по обществено обсъждане. „Тази оценка прави безспорен извода, че при подготовката на закона са обсъдени всички възникнали мнения, при условията на максимална публичност. Агенция „Фокус“ припомня: На 2 януари 2018 г. държавният Румен Радев наложи вето върху приетия на второ четене Закон за противодействие на корупцията и за отнемане на незаконно придобитото имущество (ЗПКОНПИ). В мотивите на президентското вето бе записано, че с приетия на 20 декември 2017 г. „Антикорупционен закон“ не се създава адекватна нормативна основа за справяне с корупцията и дори ще затруднява борбата с нея.\r\nАргументите на държавния глава да върне закона за ново обсъждане в парламента бяха в няколко посоки. На първо място, според него, амбицията на закона да бъде кодифициращ акт в материята за противодействието на корупцията, посочвайки изчерпателно в чл. 1, т. 1 „мерките за противодействие на корупцията“, не е реализирана чрез неговите разпоредби. В мотивите се посочва, че в чл. 3, ал. 2 противодействието на корупцията е сведено само до мерките, посочени в този закон и осъществявани единствено от Комисията за противодействие на корупцията и за отнемане на незаконно придобитото имущество, а извън обхвата на закона остават редица органи и звена с функции в областта. \r\nЩо се отнася до законовото решение за приобщаване и на функциите по отнемане на незаконно придобитото имущество, президентът счита, че то е спорно, тъй като обществените отношения по установяване на конфликт на интереси и по гражданската конфискация са разнородни по характер. Принципно различният им характер, според мотивите, е виден и от съдопроизводствените правила - за съдебните производства относно конфликта на интереси се прилага Административнопроцесуалният кодекс, а за отнемането на незаконно придобито имущество – Гражданският процесуален кодекс. \r\nПрезидентът Радев оспорва и аргумента, че обединяването на двете материи е оправдано, тъй като се поставя акцент върху отнемането на незаконно придобито имущество, чийто произход е свързан с корупция, който според него не намира подкрепа в чл. 108, ал. 1. Там преобладават престъпления, свързани с организирана престъпна дейност, убийства, отвличания, трафик на хора, проституция, разпространение на наркотици и само малка част са корупционни престъпления. Това означава, че за други корупционни престъпления, непосочени в чл. 108, ал. 1, производството по отнемане на имущество няма да се прилага. Държавният глава обръща внимание и факта, че законът е изграден върху постановката, че проблемът за неефективното противодействие на корупцията може да се реши с институционални мерки чрез създаване на „единен антикорупционен орган“. „По никакъв начин не поставям под съмнение конституционно обусловеното правомощие на Народното събрание да създава държавни органи със закон. Смятам, обаче, че законодателното решение органът да е един, не е взето въз основа на правната логика – съобразно предмета на регулиране. Освен това натрупването на толкова много и разнопосочни функции, необходимостта от време за организационно преструктуриране и за приемане на подзаконовите актове, създават риск да бъдат влошени постигнатите досега резултати от дейността на „окрупняваните“ органи и структури“, аргументира се държавният глава в мотивите си. \r\nТой дава положителна оценка на подхода на законодателя да създаде публична процедура по определяне на председателя, заместник-председателя и членовете на Комисията, но оспорва изискването за професионална компетентност. Президентът се аргументира с това, че изискуемият 5- годишен професионален стаж е по-малък от стажа, изискван за главния секретар и директорите на дирекции в администрацията на досегашната Комисия за отнемане на незаконно придобито имущество. \r\n„Считам за неподходящо заместник-председателят и членовете на Комисията да се избират по предложение на нейния председател, тъй като по този начин целият състав ще бъде доминиран от мнозинството в парламента, а не от цялото народно представителство“, отбелязва още държавният глава. Според държавния глава всичко това служи за основание да се твърди, че уредбата относно конституирането на Комисията и статута на нейните членове не дава убедителни гаранции за независимост, безпристрастност и отговорност. \r\nОстаналите аргументи на президента са свързани с уреждането на въпроса с подаването на сигнали от граждани, декларирането и установяването на конфликт на интереси, както и използването на специални разузнавателни средства. \r\nИван ЛАЗАРОВ", "date": "2018.01.10", "title": "Правната комисия отхвърли ветото върху Антикорупционния закон, според държавния глава липсва воля за борба с корупцията (ОБЗОР)"}
{"url": "http://www.focus-news.net/news/2018/01/10/2475724/emsc-zemetresenie-s-magnitud-47-e-registrirano-v-zapaden-iran.html", "text": "Земетресение с магнитуд 4,7 по скалата на Рихтер е регистрирано в Западен Иран, показва справка на интернет-страницата на Европейския средиземноморски сеизмологичен център (EMSC).\r\nЗеметресението е регистрирано в 19:26 часа местно време (17:56 часа българско време) на дълбочина 10 км. на 31 км. северозападно от град Керманшах. \r\nНяма данни за жертви и разрушения.  Виктор Турмаков", "date": "2018.01.10", "title": "EMSC: Земетресение с магнитуд 4,7 е регистрирано в Западен Иран"}
{"url": "http://www.focus-news.net/news/2018/01/10/2475725/svetla-dimitrova-kmet-na-selo-sredets-zhitelite-na-seloto-zamenyat-otglezhdaneto-na-tyutyun-s-lavandula-zaradi-dobrite--izkupni-tseni.html", "text": "Жителите на село Средец в община Неделино постепенно заменят отглеждането на тютюн, с лавандула. Това каза за Радио „Фокус“ – Смолян кметът на селото Светла Димитрова. Тя посочи, че с всяка следваща година тютюнопроизводителите в селото намаляват, като са останали около 10. Светла Димитрова уточни, че за сметка на това все повече жители на Средец се ориентират към отглеждане на коренчета лавандула. По думите ѝ преди около две години с този бизнес започнали да се занимават 3 - 4 семейства, а сега доста от хората в селото са закупили материал за разсаждане. Според Димитрова отглеждането на тютюн е много трудоемко, а изкупните цени са ниски от около 7 лв. за килограм. „Отглеждането на лавандула е по-лесно, защото се иска само поливане и подрязване на растенията по няколко пъти през лятото\", обясни Димитрова. „Търсенето тази година е добро, а предлагана цена на производителите от Средец е 12 - 13 стотинки за корен, като може да се достигне и до 16 стотинки, което е доста добра цена за лавандулата\", коментира тя. „Това е отлична цена за производителите, а и трудът, който се влага, е по-малък в сравнение с този при тютюна. За съжаление тютюнопроизводството в селото загива, защото всичко, което се отглежда тук, се реализира с много тежък труд, а изкупните цени не са високи. Това е и причината хората, занимаващи се със земеделие, да се преориентират към лавандулата, където изкупните цени са по-високи и се влагат по-малко усилия“, каза още Димитрова.\r\nНели ГЕРГЬОВСКА", "date": "2018.01.10", "title": "Светла Димитрова, кмет на село Средец: Жителите на селото заменят отглеждането на тютюн с лавандула заради добрите ѝ изкупни цени"}
{"url": "http://www.focus-news.net/news/2018/01/10/2475726/obvineniyat-za-shestornoto-ubiystvo-v-novi-iskar-rosen-angelov-se-e-samoubil-den-sled-kato-e-bil-obyaven-za-izdirvane-obzor.html", "text": "Според съдебно-медицинската експертиза смъртта на обвинения за шесторното убийство в Нови Искър Росен Ангелов е настъпила на 5 януари, два дни преди тялото му да бъде открито от разследващите и ден, след като той бе обявен за издирване. Според прокуратурата са на лице категорични доказателства, че именно той е извършителят на тежкото престъпление и, че сам е сложил край на живота си. Това стана ясно по време на брифинг във връзка с шесторното убийство в Нови Искър, с който представителите на прокуратурата и полицията искаха да отговорят на всички спекулации и тиражирани в медиите версии по темата. По думите на окръжния прокурор на София Наталия Николова от заключението на съдебно-медицинската експертиза е ясно, че смъртта на Росен Ангелов се дължи на огнестрелно нараняване, причинено с един изстрел, настъпила е бързо и е била неизбежна. Прокурор Николова добави, че назначените медицинска и балистична експертизи, дават категорично основание да с твърди, че е възможно Ангелов да произведе изстрел със собствената си ръка, който да доведе до смъртта му. \"Което за нас е категорично доказателство, че същият е произвел изстрел със собствената си ръка, от който изстрел е последвала смъртта му\", коментира окръжният прокурор. Тя добави, че аутопсията и съдебно-медицинската експертиза не са установили охлузвания и наранявания по горните крайници на Ангелов, т.е. няма след и от насилие. \"Не се доказват никакви упойващи вещества, никакви лекарства, никакъв алкохол в кръвта на Ангелов\", допълни още Николова.\r\nДиректорът на НСлС Борислав Сарафов уточни, че издирването на Ангелов е започнало на 3 януари, когато разследващите са узнали неговото име. Той бе обявен за издирване на 4 януари. Именно от тогава е и последното влизане в интернет от неговия таблет. „Ние знаехме кой е убиецът още след 24 часа, но доказахме деянието след 48 часа“, отбеляза Сарафов. Във връзка с тиражираната версия в медиите, че полицията не може да обясни достатъчно добре мотивът за извършването на шесторното убийство Борислав Сарафов уточни, че мотивът е, както емоционален, заради това, че Ангелов е станал отхвърленият любовник, така и финансов. „Приживе покойната Кети се е занимавала с почистване на домове на заможни българи, живеещи в София и околностите, а Росен Анегелов е искал да ограби част от тях. Това е било причината за разрива в емоционалните им отношения - че Росен Ангелов е искал от Кети да му предостави достъп до домовете, които чисти, както и ключ и код за алармената система в тях“, заяви Сарафов, като обясни, че тази информация се знае от близки на Ангелов, които той е искал да въвлече в обирите. „За връзката им са знаели всички нейни роднини и това е била причината да бъдат затрити и всички те, като свидетели“, поясни още Сарафов. По повод коментарите, че ДНК експертизата, която доказва вината на Росен Ангелов, е изготвена за много кратък период, Борислав Сарафов подчерта, че 48 часа са абсолютно достатъчно технологично време, за да бъде изготвена такава. \r\nПо време на брифинга стана ясно още, че първото убийство – на Кети Кюхова е извършено след 19.30 часа на 31 декември в района около къщата, където е живеело семейството, когато тя е излязла да разходи кучето. Между периода от 23.00 часа и 00.05 часа са извършени останалите 5 убийства, след което тялото на Кети Кюхова е било изхвърлено в шахтата, в която бе открито от разследващите. Има данни, че роднините са търсили Кети в периода, в който я е нямало. За момента не е установено какво е правил и къде точно се е намирал Росен Ангелов за времето от обявяването му за издирване януари до самоубийството. „Някои от цифрите в това уравнение може би ще останат неизвестни за нас до края, защото всички, които са били там, са починали – както шестте жертви, така и Росен“, заяви още Борислав Сарафов. Той уточни, че е било оперативно установено кой е извършителят на престъплението, след което е последвало претърсването на адреса. „Очаквахме да намерим и него там и да е въоръжен и опасен. В гаража намерихме и установихме дрехи – по тях има ДНК, както на Росен Ангелов, така и на Кети и на Неделчо“, каза още Борислав Сарафов. По думите му пистолетът, с който Росен Ангелов е извършил шестте убийства и самоубийството си  е имал заглушител, саморъчно направен от него по схема, която е видял в интернет, от автомобилен маслен филтър.\r\n„В моята доста голяма практика съм имал малко дела, по които доказателствата са били толкова обилни и непротиворечиви и да не оставят никакво съмнение в авторството на едно престъпление. За нас нас несъмнено извършител на шесторното убийство е Росен Ангелов“, каза още директорът на Националната следствена служба.\r\nВесела АЛЕКСАНДРОВА", "date": "2018.01.10", "title": "Обвиненият за шесторното убийство в Нови Искър Росен Ангелов се е самоубил ден, след като е бил обявен за издирване (ОБЗОР)"}
{"url": "http://www.focus-news.net/news/2018/01/10/2475727/ria-novosti-siriyskata-armiya-varna-pravitelstveniya-kontrol-nad-letishte-abu-duhur-v-provintsiya-idlib.html", "text": "Сирийските правителствени сили са установили контрол над летище „Абу Духур“ в провинция Идлиб, предава РИА Новости.\r\n„Сирийската армия установи контрол над летище „Абу Духур“ в провинция Идлиб“, съобщава осведомен източник, присъстващ на събитието.\r\nСпоред него предните части на сирийската армия са навлезли на територията на обекта, след като са завзели укрепените позиции в източната част на летището.  Виктор Турмаков", "date": "2018.01.10", "title": "РИА Новости: Сирийската армия върна правителствения контрол над летище „Абу Духур“ в провинция Идлиб"}
{"url": "http://www.focus-news.net/news/2018/01/10/2475728/interfaks-oon-za-parvi-pat-ot-yuni-2017-g-dostavi-humanitarna-pomosht-v-bezhanskiya-lager-er-rukban-na-siriysko-yordanskata-granitsa.html", "text": "Сътрудниците на ООН за първи път от юни 2017 г. насам доставиха в сирийския лагер за бежанци „Ер Рукбан“ хуманитарна помощ, предава Интерфакс.\r\nЛагерът се намира на границата с Йордания, затворена за бежанци от лятото на 2016 г. В помощта, раздадена на 50-те хиляди обитатели на лагера има храна, детски дрехи, одеяла и пещи за хляб.\r\nВластите на Йордания съобщиха, че предаването на помощта в Сирия през нейните граници е по изключение и призоваха в бъдеще ООН да отправя помощ на нуждаещите се в страната от други места. Виктор Турмаков", "date": "2018.01.10", "title": "Интерфакс: ООН за първи път от юни 2017 г. достави хуманитарна помощ в бежанския лагер „Ер Рукбан“ на сирийско-йорданската граница"}
{"url": "http://www.focus-news.net/news/2018/01/10/2475729/veliko-tarnovo-kandidat-studentite-ot-oblastta-proyavyavat-vse-po-golyam-interes-kam-inzhenernite-spetsialnosti-na-universitetite-v-chuzhbina.html", "text": "Кандидат-студентите от Велико Търново проявяват все по-голям интерес към инженерните специалности на университетите в чужбина. Това каза за Радио „Фокус“ – Велико Търново Цветанка Антова, офис мениджър във фирма за образователни консултации. Тя посочи, че освен популярните сред бъдещите студенти програми в областта на бизнеса, правото, архитектурата и изкуството, тази година се възражда интересът и към инженерните науки и математика, които университетите в чужбина предлагат. Цветанка Антова отбеляза, че ако все още кандидат-студентите не са решили към коя професионална сфера да се насочат. По думите ѝ те могат да попълнят специални тестове, с които по-лесно да определят своята професионална ориентация. „Стараем се да сме в помощ за бъдещите студенти, с които работим. Оставаме на разположение в офисите, а консултациите ни са безплатни. Нека бъдещите студенти да не се притесняват и да не се бавят, а да ни потърсят, за да може да им бъдем полезни възможно най-отрано. Моят съвет е децата, които са избрали да кандидатстват с чужбина, да не чакат в последния момент. Колкото по-рано се видим, толкова повече можем да ги насочим както като информация, така и като съвети как да направят бъдещата си кандидатура възможно най-успешна. Можем от рано да дадем насоки за професионалната ориентация“, добави Цветанка Антова.\r\nНадежда КРЪСТЕВА", "date": "2018.01.10", "title": "Велико Търново: Кандидат-студентите от областта проявяват все по-голям интерес към инженерните специалности на университетите в чужбина"}
{"url": "http://www.focus-news.net/news/2018/01/10/2475730/prof-aleksandar-marinov-ne-sa-vzeti-pouki-ot-datata-10-yanuari-1997-g-a-tya-se-izpolzva-za-edni-ili-drugi-konyunkturni-polzi.html", "text": "Не са взети поуки от датата 10 януари 1997 г., а тя се използва за едни или други конюнктурни ползи. Това каза за предаването „Това е България“ на Радио „Фокус“ проф. Александър Маринов, председател на софийската организация на БСП за периода 1991 - 1996 г. Той добави, че събитията от тази дата е  можело да бъдат предотврати с по-разумни действия. „Поуките са, че всеки управляващ, всяка една управляваща партия трябва много внимателно да се вглежда и вслушва в това, което се случва в обществото, да признава навреме грешките си и да ги отстранява. Бедата на 1996 г. и 1997 г. началото на БСП беше, че тя не поиска да разбере, да се вслуша и да отстрани грешките си. Ако беше го направила доста по-рано, може би въобще нещата нямаха да се развият по този начин“, каза Проф. Александър Маринов. Той посочи, че по-важното поука от 10 януари 1997 г. е че, независимо от политическата воля и от политическите пристрастия, има правила на доброто управление. По думите му тези правила трябва да се познават и спазват. Трябва да се търси компромис и баланс, за да се намери най-доброто решение. Той добави, че една от големите беди на България в момента е, че няма сила, която да олицетворява надеждата. \"България има нужда от визия за система от политики, която наистина ще промени живота на повечето българи към по-добро\", уточни проф. Маринов.", "date": "2018.01.10", "title": "Проф. Александър Маринов: Не са взети поуки от датата 10 януари 1997 г., а тя се използва за едни или други конюнктурни ползи"}
{"url": "http://www.focus-news.net/news/2018/01/10/2475731/plovdiv-prez-2018-godina-shte-se-provedat-obshto-19-klasiraniya-za-priem-v-detskite-gradini-i-yasli-v-grada.html", "text": "През 2018 година ще се проведат общо 19 класирания за прием в детските градини и ясли в Пловдив. Това съобщиха за Радио „Фокус“ – Пловдив от пресцентъра на Общината. Оттам уточниха, че първото за годината текущо класиране за прием на децата в детските градини и ясли е проведено на 9 януари, като резултатите от него вече са публикувани. В класирането са участвали 341 деца, които са кандидатствали за обявените 262 свободни места. Класирани са 61 деца, от които 31 в яслените групи, 14 в първа възрастова група, 10 във втора и по три деца в трета и четвърта подготвителни групи. Следващото текущо класиране за настоящата учебна година е на 25 януари, като свободните места за него ще бъдат обявени в срок до 16 януари.\r\nТони МИХАЙЛОВ", "date": "2018.01.10", "title": "Пловдив: През 2018 година ще се проведат общо 19 класирания за прием в детските градини и ясли в града"}
{"url": "http://www.focus-news.net/news/2018/01/10/2475732/deutsche-welle-donald-tusk-predupredi-za-vazmozhnostta-polsha-da-izleze-ot-evropeyskiya-sayuz.html", "text": "Председателят на Европейския съвет Доналд Туск предупреди в сряда, че има възможност Полша да излезе от Европейския съюз, съобщава Deutsche Welle. \r\nВ интервю за седмично полско издание, полският политик и бивш премиер на страната е отбелязал, че „за правителството на партията „Право и справедливост“, членството на Полша в ЕС се свежда само до усвояването на европейски средства“. Туск допълни, че „докато ние (Полша) получаваме повече отколкото даваме, то членството ще си струва за управляващите.“ Според него, ако ситуацията се обърне и от Полша започне да се изискват повече средства за бюджета на Съюза, то „мога да си представя… как полското правителство ще реши, че е време да попита жителите на страната дали те искат да бъдат част от Европейския съюз“. Ако това се случи, добави полският политик, то „управляващите най-вероятно ще направят всичко възможно за да достигнат до извода, че е нужно да се каже „сбогом“ на членството“.: Цанко Цолов", "date": "2018.01.10", "title": "Deutsche Welle: Доналд Туск предупреди за възможността Полша да излезе от Европейския съюз"}
{"url": "http://www.focus-news.net/news/2018/01/10/2475733/afp-sasht-poiskaha-nezabavnoto-osvobozhdavane-na-politicheskite-zatvornitsi-v-iran.html", "text": "Белият дом поиска в сряда Иран да освободи всички демонстранти, участвали в антиправителствените протести в страната, съобщава AFP. \r\n„Администрацията на президента Доналд Тръмп е дълбоко загрижена от съобщенията, че иранският режим е арестувал хиляди ирански жители в последните седмици, участвали в мирните демонстрации“, се казва в съобщение на Белия дом.\r\nСъгласно разпространената информация, САЩ „няма да стоят безучастно докато иранската диктатура потиска основните права на своите граждани и ще държат Иран отговорен за всякакви нарушение (на основните права и свободи – бел. прев.)“\r\nОсвен това в съобщението се казва още, че „САЩ призовават за незабавно освобождаване на всички политически затворници в Иран, включително и жертвите на последните протести“. : Цанко Цолов", "date": "2018.01.10", "title": "AFP: САЩ поискаха „незабавното освобождаване на политическите затворници в Иран“"}
{"url": "http://www.focus-news.net/news/2018/01/10/2475734/ria-novosti-kradtsi-ograbiha-tsennosti-na-stoynost-chetiri-miliona-evro-ot-vitrinata-na-parizhki-hotel.html", "text": "Петима души са разбили и ограбили скъпоценности на стойност четири милиона евро от витрината на хотел „Риц“ в Париж, съобщава РИА Новости, като се позовава на информация от френски медии. Инцидентът е станал около 18:30 часа местно време, когато петима мъже, някои от тях въоръжени с брадви, са разбили витрината и откраднали голям брой скъпи накити и скъпоценности. Впоследствие полицията е успяла да залови трима от извършителите, продължава издирването на другите двама. Не се съобщава за пострадали хора. : Цанко Цолов", "date": "2018.01.10", "title": "РИА Новости: Крадци ограбиха ценности на стойност четири милиона евро от витрината на парижки хотел"}
{"url": "http://www.focus-news.net/news/2018/01/10/2475735/the-local-chast-ot-zhp-liniite-kam-shveytsarskiya-kurort-tsermat-otnovo-rabotyat.html", "text": "Част от ЖП линиите към швейцарския курорт Цермат, където от няколко дни бяха блокирани 13 хил. туристи, отново работят, съобщава швейцарската редакция на The Local. Пътуванията с влак към и от курорта са били подновени в 17:15 часа местно време в сряда, въпреки че властите са си били поставили цел да направят това не по-късно от сряда на обяд. Влаковете обаче пътуват само до близкото село, от където желаещите да напуснат Цермат ще бъдат превозвани с автобуси. \r\nМеждувременно няколкостотин туристи са използвали услугите на хеликоптер за да напуснат блокирания курорт, което им е струвало 200 швейцарски франка на човек. Много от останалите туристи също смятат да напуснат туристическото село по въздух, пише още вестникът. \r\nСпоред информация от местните власти, не всички туристи се опитват да напуснат. Към момента все още съществува опасността от лавини в района.: Цанко Цолов", "date": "2018.01.10", "title": "The Local: Част от ЖП линиите към швейцарския курорт Цермат отново работят"}
{"url": "http://www.focus-news.net/news/2018/01/10/2475736/reuters-iranski-boen-korab-se-blasna-vav-valnolom-v-kaspiysko-more.html", "text": "Ирански боен кораб се е блъснал във вълнолом край пристанище в Каспийско море. В резултат двама души от екипажа на морския съд липсват, съобщава Reuters, като се позовава на данни от ирански медии. Инцидентът се е случил в пристанището на иранския град Бандар Анзали по време на силна буря, която е предизвикала вълни, високи до четири метра. \r\nШестима души са паднали зад борда вследствие на инцидента, като четирима от тях са намерени кратко след това, продължава издирването на останалите двама. \r\nКъм момента правителството в Техеран не е излязло с официално съобщение, засягащо произшествието. : Цанко Цолов", "date": "2018.01.10", "title": "Reuters: Ирански боен кораб се блъсна във вълнолом в Каспийско море"}
{"url": "http://www.focus-news.net/news/2018/01/10/2475737/afp-spored-donald-tramp-sasht-mogat-eventualno-da-se-varnat-v-parizhkoto-sporazumenie-za-klimata.html", "text": "Американският президент Доналд Тръмп заяви в сряда, че САЩ могат „евентуално“ да се върнат в Парижкото споразумение за климата, съобщава AFP. \r\n“Честно казано, това е нещо, с което нямам проблем, но имам проблем с подписаното от тях (бившата американска администрация – бел. прев.) споразумение, защото, както обикновено, те сключиха лоша сделка“, отбеляза Тръмп по време на пресконференция в сряда. \r\n„Може евентуално да се включим отново“, допълни президентът.\r\nТръмп изтегли САЩ от Парижкото споразумение на първи юни 2017 г. : Цанко Цолов", "date": "2018.01.10", "title": "AFP: Според Доналд Тръмп, САЩ могат „евентуално“ да се върнат в Парижкото споразумение за климата"}
{"url": "http://www.focus-news.net/news/2018/01/10/2475738/makfaks-makedoniya-makedonskiyat-vanshen-ministar-shte-se-sreshtne-s-gratskiya-si-kolega-v-chetvartak.html", "text": "Македонският външен министър Никола Димитров ще се срещне в четвъртък, 11 януари, със своя гръцки колега Никос Кодзиас, съобщава македонската агенция Макфакс. Съгласно съобщението, разпространено от външното ведомство в Скопие, двама ще обсъдят въпроси от взаимен интерес, както и мерките за понататъшното укрепване на доверието между двете страни. Макар срещата да е на 11 януари, все още не са обявени часът и мястото.\r\nПо-рано тази седмица бе проведена среща между Кодзиас и македонският вицепремиер Буяр Османи. : Цанко Цолов", "date": "2018.01.10", "title": "Макфакс (Македония): Македонският външен министър ще се срещне с гръцкия си колега в четвъртък"}
