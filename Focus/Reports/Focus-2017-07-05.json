{"url": "http://www.focus-news.net/news/2017/07/05/2412468/stanislava-popovska-regionalna-sluzhba-po-zaetostta-blagoevgrad-namalyava-bezrabotitsata-v-oblastta.html", "text": "Намалява безработицата в Благоевградска област. Това каза пред Радио „Фокус“-Пирин Станислава Поповска, директор на „Регионална служба по заетостта“-Благоевград. Тя уточни, че към края на месец май регистрираните безработни в областта са 15 095, като равнището на безработицата е 10%. По думите й спрямо месец април безработните лица намаляват с 926, а спрямо аналогичния период на предходната година - с около 4 300 души. \r\nПоповска допълни, че в петте бюра по труда на територията на областта през май са консултирани за професионално развитие и информирани за възможността им за включване в „Европейската гаранция за младежта“ 30 младежи до 24-годишна възраст и 65 младежи от 25 до 29-годишна възраст. Тя добави, че в „Ателие за търсене на работа“ са взели участие 239 безработни, като от тях 59 са младежи до 24 години и 96 - младежи от 25 до 29-годишна възраст. Поповска каза още, че продължава и реализацията на схеми по Оперативна програма „Развитие на човешките ресурси“ – „Нова възможност за младежка заетост“, „Обучение и заетост“ и схема „Обучение и заетост на младите хора“.\r\nНатали СТЕФАНОВА", "date": "2017-07-05", "title": "Станислава Поповска, „Регионална служба по заетостта“-Благоевград: Намалява безработицата в областта"}
{"url": "http://www.focus-news.net/news/2017/07/05/2412465/stara-zagora-vremenna-priemna-za-zhitelite-v-chetiri-naseleni-mesta-shte-provede-obshtestveniyat-posrednik-na-kazanlak.html", "text": "Временна приемна за жителите в четири населени места в община Казанлък ще проведе местният обществен посредник, каза за Радио „Фокус“ Гинка Щерева, обществен посредник на Казанлък. Тя поясни, че жителите на селата Бузовград, Средногорово, Хаджидимитрово и град Шипка ще имат възможност да отправят към нея въпроси, които ги вълнуват, и да изложат проблеми, които трябва да бъдат решени като бъде търсено съдействието на институциите.\r\nНа 11 юни – вторник, приемната на обществения посредник ще бъде в кметството на село Бузовград от 10.00 до 12.00 часа, след което от 12.00 часа Щерева ще очаква жителите на Средногорово до 14.00 часа в кметството на селото.\r\nНа 12 юни, от 10.00 до 12.00 часа общественият посредник ще приема в кметството на село Хаджидимитрово, а от 12.00 до 14.00 часа приемна ще се проведе в кметството на град Шипка.\r\nСлавяна ГАЙДАРОВА", "date": "2017-07-05", "title": "Стара Загора: Временна приемна за жителите в четири населени места ще проведе общественият посредник на Казанлък"}
{"url": "http://www.focus-news.net/news/2017/07/05/2412497/afp-donald-tramp-pristigna-vav-varshava-zapochvayki-evropeyskata-si-obikolka.html", "text": "Президентът на САЩ Доналд Тръмп пристигна във Варшава, от където започва своята европейска обиколка, по време на която ще участва на среща на високо равнище на Г-20, по време на която ще се срещне с президента на Русия Владимир Путин, предаде  AFP.\t\r\nПрезидентът започва четиридневната си обиколка във Варшава, където ще участва на среща на Инициативата на трите морета, на която ще присъстват президентите на 12 страни от Централна и Източна Европа. След това той ще замине за срещата на високо равнище в Хамбург, където ще обсъжда въпроси като евроатлантическите връзки и севернокорейската ядрена заплаха.  Виктор Турмаков", "date": "2017-07-05", "title": "AFP: Доналд Тръмп пристигна във Варшава, започвайки европейската си обиколка"}
{"url": "http://www.focus-news.net/news/2017/07/05/2412472/bbc-nyakolko-deputati-sa-raneni-sled-bezreditsite-vav-venetsuelskoto-natsionalno-sabranie.html", "text": "Десетки привърженици на  президента Николас Мадуро нахлуха във венецуелското Национално събрание, ранявайки няколко депутати и журналисти, предава BBC .\r\nОчевидци твърдят, че докато Националното събрание е имало сесия по време, на която законотворците са отбелязвали Деня на независимостта, в него са нахлули разгневени привърженици на президента Николас Мадуро.\r\nКадри от местни медии показват, че поне двама депутати имат кръв по лицата.\r\nОпозиционно настроени медии съобщават, че поне няколко народни  представители са нападнати от тълпата, и ранени.\r\nДепутатът Яжайра де Фореро заяви, че трима от колегите и са ранени. Според нея един от тях е откаран в болница.\r\nНасилието избухна след като президентът Николас Мадуро изнесе реч по време на военен парад по случай венецуелския Ден на независимостта.\r\nПреди събитията в Националното събрание, вицепрезидентът Тарек ел Айсами и началникът на Въоръжените сили Владимир Падрино Лопез, призоваха привържениците на президента Мадуро да се съберат пред законодателния орган, за да покажат подкрепата си за управляващата партия.  Симеон Миланов", "date": "2017-07-05", "title": "BBC: Няколко депутати са ранени след безредиците във венецуелското Национално събрание"}
{"url": "http://www.focus-news.net/news/2017/07/05/2412474/ventsislav-furlanski-rdg-smolyan-speshno-tryabva-da-se-predprieme-sanitarna-sech-v-novovazniknalite-koroyadni-petna-v-gorata-za-da-se-spre-razprostranenieto-na-vreditelite.html", "text": "Спешно трябва да се предприеме санитарна сеч в нововъзникналите короядни петна в гората, за да се спре разпространението на вредителите, проблемът е сериозен, защото короядните петна се разрастват. Това каза за Радио „Фокус“ – Смолян инж. Венцислав Фурлански – директор на Регионална дирекция по горите (РДГ) – Смолян. По неговите думи санитарната сеч е ефективна в най-ранен етап на разпространение на вредителя, когато короядът все още се намира под кората. Усилията трябва да бъдат насочени основно в посока към усвояване на повредената дървесина от нововъзникналите короядни петна и транспортирането ѝ да става максимално бързо извън горските територии, с което ще се редуцира числеността на короядите. \r\nФурлански обясни, че с намаляване на валежите и повишаване на температурите се очаква сериозно влошаване на здравословното състояние на горите. Вече се наблюдава появата на нови площи, засегнати от корояд, за които все още собствениците, включително държавните горски и ловни стопанства, не са извършили инвентаризация и не са внесени преписки в Регионалната дирекция по горите. Директорът на РДГ подчерта, че провеждането на задължителните принудителни и санитарни сечи е отговорност и се организира и осъществява от техните собственици, след одобряване от Регионалната дирекция по горите, със съгласуване с Регионална инспекция по околната среда и водите, и в тази връзка неколкократно е публикуван призив до всички собственици на гори да предприемат необходимите спешни действия. \r\n„Най-важно е да се знае, че сечите в новозасегнатите площи трябва да се провеждат незабавно, за да не стават те огнища за разпространение на вредителите, включително и в съседни насаждения и имоти, а санитарната сеч е ефективна в най-ранен етап, когато короядът все още се намира под кората“, уточни Фурлански.\r\nДаниела БОЙКОВА", "date": "2017-07-05", "title": "Венцислав Фурлански, РДГ – Смолян: Спешно трябва да се предприеме санитарна сеч в нововъзникналите короядни петна в гората, за да се спре разпространението на вредителите"}
{"url": "http://www.focus-news.net/news/2017/07/05/2412475/afp-pri-prestrelka-v-libiya-sa-zaginali-petima-tsivilni-na-plazh.html", "text": "При престрелка между враждуващи групировки, които се сражават за контрол н ад летище Минига, са загинали петима цивилни, които са се намирали на плаж близо до летището, предава AFP .\r\nСблъсъците избухнаха във вторник , и продължиха до сряда.\r\nСнаряд е уцелил плажната ивица близо до летището, убивайки дете, и ранявайки още 25 души, заявиха от Министерство на здравеопазването на контролиращите Източна Либия.\r\nСлужител на летището заяви, че всички полети са прекратени заради боевете.\r\nОт 2014 г. военновъздушната база в Митига се използва за главно летище на Триполи, след като международното летище бе повредено по време на сражения. Симеон Миланов", "date": "2017-07-05", "title": "AFP: При престрелка в Либия са загинали петима цивилни на плаж"}
{"url": "http://www.focus-news.net/news/2017/07/05/2412470/afp-liderat-na-hamaszayavi-che-egipet-mozhe-da-okazhe-humanitarna-podkrepa-na-ivitsata-gaza.html", "text": "Лидерът на „Хамас“ Исмаил Хания заяви, че след скорошните разговори в Египет могат да доведат до подобряване на хуманитарната ситуация в Ивицата Газа, предава AFP .\r\nГлавата на палестинското ислямистко движение каза, че египетските власти са „готови да работят срещу кризата в Газа“. Неотдавна ключовите лидери на „Хамас“ проведоха среща с високопоставени египетски представители в Кайро.\r\nАгенция „Фокус“ припомня, че миналия месец Египет започна да доставия по 1 милион литра гориво за Ивицата Газа, тъй като заради недостиг двата милиона жители на палестинския анклав имаха едва по няколко часа електричество дневно.  Симеон Миланов", "date": "2017-07-05", "title": "AFP: Лидерът на „Хамас“заяви, че Египет може да окаже хуманитарна подкрепа на Ивицата Газа"}
{"url": "http://www.focus-news.net/news/2017/07/05/2412476/pazardzhik-uvelichenie-na-ostrite-respiratorni-zabolyavaniya-prez-yuni-otchitat-ot-regionalnata-zdravna-inspektsiya.html", "text": "През месец юни се отчита увеличение на острите респираторни заболявания, съобщиха от Регионална здравна инспекция-Пазарджик. Случаите са били 221 срещу 160 през юни 2016 година, като при пневмониите няма разлика и те са 38 – колкото са били и преди година. През периода в област Пазарджик са регистрирани 10 случая на морбили и 11 на варицела, което представлява значително намаление в сравнение с предходната година, когато броят им е бил 31. \r\nПри салмонелозата тенденцията е обратна и се отчита сериозно увеличение – 11 заболели срещу само един през юни 2016 година. От останалите заразни заболявания са регистрирани 9 случая на хепатит, 5 – на ентероколити, по 4 – на скарлатина, туберкулоза и марсилска болест, 3 – на дизентерия. При другите заболявания случаите са единични.", "date": "2017-07-05", "title": "Пазарджик: Увеличение на острите респираторни заболявания през юни отчитат от Регионалната здравна инспекция"}
{"url": "http://www.focus-news.net/news/2017/07/05/2412477/reuters-pone-26-zaginali-pri-prestrelka-v-severnata-chast-na-meksiko.html", "text": "Поне 26 загинаха при престрелка в северния мексикански граничен щат Чихуахуа, предава Reuters .\r\nСпоред говорител на прокуратурата, престрелката се е случила сутринта в сряда.\r\nИнцидентът е станал близо до селището Лас Варас. В престрелката са участвали две въоръжени групи. Броят на ранените може да нарасне, заяви говорителят на прокуратурата Феликс Гонзалес. \r\nАгенция „Фокус“ припомня, че в някои от северните щати на Мексико се водят сражения между различни наркокартели, както и срещу полицията и армията. Симеон Миланов", "date": "2017-07-05", "title": "Reuters: Поне 26 загинали при престрелка в северната част на Мексико"}
{"url": "http://www.focus-news.net/news/2017/07/05/2412466/reuters-darzhavniyat-sekretar-na-sasht-reks-tilarsan-shte-poseti-ukrayna-i-turtsiya.html", "text": "Държавният секретар на САЩ  Рекс Тилърсън ще посети Украйна и Турция следващата седмица, предава Reuters.\r\nТова ще се случи след срещата на Г-20 в Хамбург, заявиха от Държавния департамент.\r\nРекс Тилърсън ще се срещне с украинския президент Петро Порошенко на 9 юли в Киев, за да „потвърди ангажимента на САЩ към украинския суверенитет и териториална цялост“, казаха от Държавния департамент.\r\nСлед посещението си в Украйна, Тилърсън ще отпътува за Истанбул, където ще се срещне с високопоставени представители на турската държава. Симеон Миланов", "date": "2017-07-05", "title": "Reuters: Държавният секретар на САЩ Рекс Тилърсън ще посети Украйна и Турция"}
{"url": "http://www.focus-news.net/news/2017/07/05/2412179/pregled-na-osnovnite-temi-v-shumenskiya-pechat.html", "text": "„Месечната норма на валежите се изсипа за минути над Шумен“ е водещото заглавие във вестник „Шуменска заря“. За минути се изсипаха 56 литра на квадратен метър и то само в първата доза от обилния дъжд през нощта. „Голям бизнес форум на Българо-турската камара в София“ е заглавие от стр. 2 в броя. Над 200 големи турски и български компании участваха в бизнесфорума на тема „Възможности за търговия и инвестиции в България“. Той беше организиран от БТТИК и Търговската канцелария към турското посолство у нас. В хода на форума бяха изслушани лекции за насърчителните механизми в Европейския съюз, за потенциала и предимствата на България за износ в ЕС, за актуалното състояние и перспективите на трудовия пазар у нас и други. Интервюто в броя е с ст. комисар Ялчън Расим, директор на ОД на МВР - Шумен. „Със спортни прояви отбелязаха празника на МВР“, пише изданието. Осем отбора мериха сили в турнира по футбол на малки врати. Срещите се проведоха в спортната зала на СУ „Йоан Екзарх Български“ в Шумен, съставите бяха от 5+1 състезатели, играха се две полувремена по 12 минути. Участваха отбори от четирите районни управления, отбор от журналисти, отбор на РД ПБЗН - Шумен, ОД МВР - Шумен. „Две шуменски гимназии са сред 100-те най-добри средни училища в България“, съобщава всекидневникът. Две шуменски гимназии – Профилираната гимназия с преподаване на чужди езици „Никола Йонков Вапцаров“ и Профилираната природоматематическа гимназия „Нанчо Попович“ са сред 100-те най- добри средни училища в България. Това показват данните за постигнатото на задължителната за всички ученици матура по български език и литература, публикувани от Министерството на  образованието. Двете шуменски училища заемат съответно 51 и 52 място със среден резултат 5,11. В челната десетка традиционно преобладават училища от София – общо седем, начело с Първа немска гимназия. „Започнаха належащите ремонти в детските градини и училища на Шумен“, съобщава ежедневникът. В детските градини в Шумен ще бъдат направени всички нужни ремонти. Предвидени са 416 000 лв. от капиталовите разходи и още 130 000 лева чрез делегираните бюджети на училищата. Училищата и детските градини не се нуждаят от големи ремонти. Заместник-кметът Найден Косев обясни, че в капиталовата програма са заложени 110 хил. лв. за подмяна на бяла техника и оборудване на кухни в детските градини.", "date": "2017-07-05", "title": "Преглед на основните теми в шуменския печат"}
{"url": "http://www.focus-news.net/news/2017/07/05/2412479/stara-zagora-moderen-roman-v-stihove-podgotvyat-detsata-ot-literaturen-klub-svetlini-sred-senkite-kam-obshtinskiya-detski-kompleks-v-kazanlak.html", "text": "Модерен роман в стихове подготвят децата от литературен клуб „Светлини сред сенките“ към Общинския детски комплекс \"Св. Иван Рилски\" в Казанлък, каза за Радио „Фокус“ ръководителят на клуба Валентина Димова. Тя поясни, че романът има работно заглавие „Момичето от квартала“. „Книгата е много сериозна и това закачливо заглавие подвежда“, посочи Димова. \r\nГлавната героиня Ния играе с момчета, само защото в квартала няма други деца. Тя е дете на много строги родители, които не й позволяват да закъснява, да се отдалечава от квартала и затова тя е много изобретателна и живее във фантазиите си. Интересен факт относно създаването на  книгата е, че всяко дете изгражда свой герой, а някои - и по двама герои. Романът-приказка се пише както от големите, така и от по-малки деца в клуба. \r\n„Най-трудните текстове ги пишат големите ученици, малките герои – малките ученици. Така се получава нещо наистина интересно, ние досега не сме правили подобно нещо, мисля че дори няма издавано подобно нещо някъде“, поясни Димова. Книгата има трима редактори. До момента са написани близо шест страници от произведението в стихове. Според Валентина Димова книгата ще буди интерес и у по-големи читатели. \r\nНа децата от клуб „Светлини сред сенките“ им предстои летен лагер в Боровец, където редом с игрите ще пишат и своя нов роман в стихове, който по предварителни планове трябва да излезе до края на 2017 година.\r\nСлавяна ГАЙДАРОВА", "date": "2017-07-05", "title": "Стара Загора: Модерен роман в стихове подготвят децата от литературен клуб „Светлини сред сенките“ към Общинския детски комплекс в Казанлък"}
{"url": "http://www.focus-news.net/news/2017/07/05/2412473/prof-mihail-konstantinov-konfliktat-v-asenovgrad-i-drugi-gradove-s-golemi-tsiganski-mahali-e-simptom-za-seriozen-problem-v-obshtestvoto.html", "text": "Конфликтът в Асеновград и други градове с големи цигански махали е симптом за сериозен проблем в обществото. Това коментира в обзорното предаване на Радио „Фокус“ „Това е България“ проф. Михаил Константинов във връзка с насилието от страна на цигани над млади спортисти в Асеновград. Според проф. Константинов става въпрос за големи групи от хора, които живеят на екстериториален принцип, за тях законите на страната не важат, имат свои вътрешни правила и това води до тежки конфликти с държавите, в които се намират. Той допълни, че Европа също не е пощадена от такива явления. \r\n„Във Франция има около 600 гета, в които живеят различни африкански общности с ислямистка идеология, които са напълно изолирани от френското общество. Подобен е случаят с мюсюлманското гето в самия Брюксел – сърцето на Европа и столицата на ЕС. Проблемът е тежък, много трудно решим. Докато в Европа мюсюлманските гета се управляват от Шериата, системата от древни времена, която е базирана на исляма и Корана, то в България в нашите гета действа един особен съд, наречен Мешерето“, обясни проф. Константинов.\r\nТой коментира още, че един от най-големите проблеми в момента е фактът, че циганите в България са необразовани. Според него един от най-тежките пороци на западното общество е това, че правата на индивида са поставени над правата на общността.", "date": "2017-07-05", "title": "Проф. Михаил Константинов: Конфликтът в Асеновград и други градове с големи цигански махали е симптом за сериозен проблем в обществото"}
{"url": "http://www.focus-news.net/news/2017/07/05/2412103/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министерство на вътрешните работи на Саудитска Арабия заяви, че при терористично нападение, служител на реда е загинал в областта Ал Мусавара, която се намира в провинция Катиф, предава Asharq Awsat .\r\nСаудитски патрул е бил ударен от снаряд.\r\nПри атаката, която бе осъдена като терористичен атентат, освен загиналия полицай, има и трима ранени служители на реда.\r\n Парламентът на Египет одобри удължаването на извънредното положение до края на септември, след като полицай и двама войници загинаха при експлозия на бомба, предава Daily Sabah. При експлозията, която се е случила на магистрала в Синайския полуостров, освен загиналите полицаи, има и 10 ранени. Според властите отговорни за тази бомбена атака, са екстремисти близки до „Ислямска държава“.\r\nИзвънредното положение дава на властите по-големи правомощия за антитерористични действия.\r\n„Причините за извънредното положение бяха обявени, и са все още в сила, което значи, че то трябва да бъде удължено“, заяви говорителят на парламента Али Абделал.\r\nАгенция „Фокус“ припомня, че неотдавна в Египет при две бомбени атаки срещу християнски църкви загинаха поне 45 души. Египет води антитерористични операции в Синай срещу екстремистки групи, свързани с „Ислямска държава“.\r\nПрезидентът Тръмп реагира срещу последното севернокорейско изпитание на МБКР (междуконтинентална балистична ракета), и призова Китай да „прекрати това веднъж завинаги“, предава USA Today .\r\nПрезидентът на САЩ Доналд Тръмп реагира на севернокорейското изпитание в социалната мрежа „Туитър“.\r\n„Северна Корея пусна още една ракета. Няма ли този тип да свърши нещо по-добро с живота си? Трудно е да се вярва, че Южна Корея и Япония могат да издържат на тези неща още дълго време. Може би Китай ще действа твърдо срещу Северна Корея, и ще прекрати тази нелепост веднъж завинаги“, написа американският президент в социалната мрежа „Туитър“.\r\n Американското Тихоокеанско командване е следило полета на севернокорейската балистична ракета, предава The Japan Times. Американските военни са следили ракетата в продължение на 37 минути.\r\nОт японското Министерство на отбраната заявиха, че ракетата, която е била изстреляна от западния бряг на КНДР, е летяла около 40 минути.\r\nБалистичната ракета е изстреляна около 9:39 ч. местно време. От японска страна считат, че севернокорейската ракета е паднала в изключителната морска зона на Япония.\r\nМинистърът на отбраната Томоми Инада заяви, че Япония „анализира“ твърденията на Северна Корея относно изпитанието на балистичната ракета.\r\n„Северна Корея отново посмя да изстреля балистична ракета, игнорирайки многократните предупреждения на международната общност“, каза японският министър-председател Шинзо Абе.\r\n„Изстрелването на тази ракета ясно показва, че севернокорейската заплаха се е увеличила още повече“, добави японският премиер.\r\nКитай призова за спокойствие и въздържане от необмислени действия след изстрелването на севернокорейска балистична ракета, предава сингапурското издание The Straits Times.\r\nАмериканският президент Доналд Тръмп призова Китай да „сложи край на тази нелепост“.\r\nГоворителят на китайското Министерство на външните работи Джан Шуан заяви, че Съвета за Сигурност на ООН има резолюция, която има ясни правила относно севернокорейските ракетни и ядрени тестове. Китайският представител подчерта, че Пекин е твърдо против нарушаването на тези правила. \r\n Десет страни гласуваха „За“ решението на ЮНЕСКО да се нарече Израел „окупираща сила“ в Ерусалим, предава The Jerusalem Post.\r\nОсвен това, организацията разкритикува археологическите разкопки в града. Три страни гласуваха против предложението, а осем се въздържаха.\r\nИзраелските лидери реагира бързо, заклеймявайки ЮНЕСКО.\r\n„Нищо не е по-срамно от това, ЮНЕСКО да обяви единствената на света еврейска държава за „окупатор“ на Западната стена и Стария град на Ерусалим“, заяви посланикът на Израел в ООН Дани Данън.\r\n„Един фалшив „комитет за наследството“ не може да скъса връзката между народа ни и Ерусалим“, добави Данън.\r\nИзраелският министър на образованието Нафтали Бенет каза, че „ЮНЕСКО повтаря лъжливи твърдения, които не изменят еврейската връзка с Ерусалим, или реалността“.\r\n„Вместо да защитава стотиците обекти разрушени от радикалния ислям, включително джамията ал Нури в Мосул, ЮНЕСКО действа срещу единствената страна в Близкия изток, която пази свещените места, и дава религиозна свобода на вярващите“, допълни Бенет.", "date": "2017-07-05", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/07/05/2412104/predstoyashti-sabitiya-v-stranata-za-5-yuli-agentsiya-fokus.html", "text": "***\r\nОт 9.00 часа ще се проведе редовно заседание на Народно събрание. \r\n***\r\nВ Университета за национално и световно стопанство ще се проведе първият изпит от редовната кандидатстудентска изпитна сесия – по български език и литература, на който ще се явят 1558 кандидат-студенти.\r\n***\r\nВ Софийски университет „Св. Климент Охридски“ ще се проведе Международния форум: „Мисия: чиста храна, честен поминък“, който ще бъде открит от министъра на земеделието, храните и горите Румен Порожанов, посланика на Швейцария Денис Кнобел, заместник-министъра на околната среда и водите Атанаска Николова и ректора на СУ „Св. Климент Охридски“ проф. Анастас Герджиков.\r\n***\r\nОт 9.00 часа 26 състав на Софийски градски съд ще заседава по  предложение от началника на затвора в София за предсрочно условно освобождаване на Валентин Димитров.\r\n***\r\nОт 9.30 часа 16 състав на Специализираният наказателен съд ще гледа делото срещу Георги И., Георги А., Аксел Е., Геомил Н., обвинени в образуване и ръководене на организирана престъпна група. \r\n***\r\nОт 9.30 часа 16 състав на Специализирания наказателен съд ще гледа делото срещу Георги И., Георги А., Аксел Е., Геомил Н., обвинени в образуване и ръководене на организирана престъпна група. \r\n***\r\nОт 9.30 часа 4 състав на Специализирания наказателен съд ще гледа делото срещу Ценко Ч., Мартин Ч. и др., обвинени в образуване и ръководене на организирана престъпна група. \r\n***\r\nОт 9.30 часа първи състав на Специализирания наказателен съд ще заседава по делото срещу Стоян И., квалифицирани състави на изнудване.\r\n***\r\nОт 10.00 часа 7 състав на Специализирания наказателен съд ще гледа делото срещу Илиан М., Ангел П., Живомир Б., Илиан К. и др. обвинени в образуване и ръководене на организирана престъпна група.\r\n***\r\nОт 10.00 часа 5 състав на Специализирания наказателен съд ще гледа делото срещу Илчо И., Станко Р., Желязко И., Станислава И. и др. обвинени в образуване и ръководене на организирана престъпна група.\r\n***\r\nОт 10.00 часа 1 състав на Софийски градски съд ще заседава по делото срещу Огнян Донев и Борис Борисов (чл.255-257 НК).\r\n***\r\nОт 10.00 часа в залата на УМБАЛ „Св.Иван Рилски“ ще се проведе пресконференция по повод провеждането на Трети източно-европейски курс по епилепсия под егидата на Световната лига по епилепсия, организирана от Българското дружество против епилепсия.\r\n***\r\nОт 11.00 часа на площада пред Народното събрание ще се проведе протест на служителите на МВР. \r\n***\r\nОт 11.00 часа в Народното събрание и в Министерски съвет ще бъде внесена петиция-подписка на протестиращите в Асеновград граждани против агресията на ромите, пребили децата спортисти на 26 06 2017 г.\r\n***\r\nОт 11.00 часа в Галерия „България“ ще се състои пресконференция по повод предстоящия концерт на световноизвестния цигулар Максим Венгеров в София.\r\n***\r\nОт 11.00 часа 17 състав на Специализирания наказателен съд ще заседава по делото срещу Христо И., квалифицирани състави на изнудване.\r\n***\r\nОт 11.30 часа пред Паметника на Незнайния войн ще се състои тържествена церемония по извършване на водосвет на знамената и поднасяне на венци за почитане подвига на служителите от МВР, отдали живота си при изпълнение на служебния дълг, по случай професионалния празник на МВР. \r\n***\r\nОт 11.30 часа в северното фоайе в сградата на българския Парламент на пл. „Народно събрание“ №2 ще бъде представена изложба по проекта „Аз съм Българка!” на Радослав Първанов.\r\n***\r\nОт 13.00 часа 2 състав на Специализирания наказателен съд ще заседава по делото срещу Никола Н., обвинен в укриване и неплащане на данъчни.задължения.\r\n***\r\nОт 13.30 часа 11 състав на Специализирания наказателен съд ще гледа делото срещу Симеон Т., Добрин Д., Веселин Р., Красимир Н., Георги Г. и др. обвинени в образуване и ръководене на организирана престъпна група\r\n***\r\nОт 16.00 часа в парка „Заимов“, при театър „София“, ще се проведе първият по рода си НАТУРА ФЕСТ.\r\n***\r\nОт 19.00 часа в лятната градина на хотел \"Хилтън\", ще бъде проведена Церемонията по награждаване на победителите в 20-ото издание на класацията \"ТОП 100 на технологичните компании в България\".\r\n***\r\nОт 19.30 часа в Борисовата градина ще се състои Концерт от цикъла „Остров на музиката“ – Джаз формация „София”.\r\n***\r\nОт 11.00 часа в заседателната зала на Община Бургас ще се проведе пресконференция, посветена на предстоящия Международен гимнастически фестивал.\r\n***\r\nОт 10.00 часа в градинката зад паметника на Христо Ботев ще се състои „Приказни пътечки“ от програмата „Лято в библиотеката 2017.\r\n***\r\nОт 09.30 часа служители на РУ - Велико Търново ще посетят децата от ОДЗ \"Ален Мак\".\r\n***\r\nОт 10.00 часа в ДГ „Райна Княгиня” ще се проведе програма „Корени и криле” - детско-ученическа среща по повод предстоящата 140-годишнина от Освобождението на Търново. \r\n***\r\nОт 10.00 часа пред Читалище „Надежда”  ще се състои работилница”Сръчни ръце” на Клубът по битова култура, които ще представят свои художествени изделия. \r\n***\r\nОт 10.00 часа служители на пътна полиция ще посетят ЦДГ \"Ивайло‘‘. – предстояща.\r\n***\r\nОт 11.00 часа във фоайето на Читалище „Надежда” ще с епроведе „Творческо ателие „Красотата на българския фолклор“ с ръководител Райчо Димитров, хореограф.\r\n*** \r\nОт 10.00 часа художници ще рисуват града под мотото „Цветни улици“, с което продължават Празниците на културата.\r\n***\r\nВ Регионална библиотека „Дора Габе“ – арт галерия ще бъде открита изложба от конкурс за рисунка „С очите си видях бедата 2017“, на класираните за участие в международния кръг.\r\n***\r\nВ Регионална библиотека „Дора Габе“ ще бъде представена витрина с библиотечни документи по повод 140 години от рождението на Елин Пелин.\r\n***\r\nОт 10.00 ч. РУ - Елена ще посетят ЦДГ \"Радост\" в Елена. \r\n***\r\nОт 10.30 часа в залата на Областна администрация ще се проведе Съвет за тристранно сътрудничество. \r\n***\r\nОт 10.00 часа служители на РУ – Павликени ще посетят ЦДГ \"Слънце\", \"8 март\" и \"Вяра, Надежда и Любов\" в Павликени.\r\n***\r\nОт 9.00 часа Окръжният съд в Пазарджик ще заседава по делото срещу 14 обвиняеми за разпространение идеите на ИДИЛ. \r\n***\r\nОт 9.30 часа в Аграрния университет – Пловдив ще се проведе Българо-китайска конференция за сътрудничество в областта на земеделието.\r\n***\r\nОт 16.00 часа в офиса на ПП ГЕРБ в район „Южен” на ул.”Академик Петър Динеков”№1А, Радослава Ташкова, председател на Групата на ПП ГЕРБ и заместник-председател на Общински съвет  - Пловдив, ще се срещне с граждани.\r\n***\r\nОт 16.00 часа в офиса на ПП ГЕРБ в район „Южен” на ул.”Академик Петър Динеков”№1А Георги Василев ще се срещне с граждани.\r\n***\r\nОт 17.00 часа в офиса на ПП ГЕРБ в район „Източен” на ул.”Коста Паница”№5 Ани Лафчиева ще се срещне с граждани. \r\n***\r\nОт 17.30 часа в офиса на ПП ГЕРБ в район „Южен” на ул.”Академик Петър Динеков”№1А, д-р Аргир Аргиров ще се срещне с граждани. \r\n***\r\nОт 17.30 часа в офиса на ПП ГЕРБ в район „Източен” на ул.”Коста Паница”№5 Емил Русинов ще се срещне с граждани. \r\n***\r\nВ 10.00 часа служители на РУ - Свищов ще посетят децата от ЦДГ \"Чиполино\" в Свищов.\r\n***\r\nОт 10.00  часа в Центъра за административно обслужване ще се проведе брифинг на общинското ръководство.\r\n***\r\nОт 11.00 часа в хотел „Национал Палас“ - гр.Сливен, зала „Галерия“, ще се проведе информационна среща във връзка с обявена от Центъра за образователна интеграция на децата и учениците от етническите малцинства (ЦОИДУЕМ) Конкурсна процедура 33.16-2017 г. за набиране на проектни предложения, свързани с образователната интеграция на деца и ученици от етническите малцинства.\r\n***\r\nОт 10.00 часа РУ - Стражица ще посетят ОДЗ \"Сава Цонев\" в Стражица.\r\n***\r\nОт 9.30 часа Сдружение „Музите” и Община Созопол организират  XII Международен младежки фестивал-конкурс на изкуствата „Музите”  под патронажа на г жа Илияна Йотова  - Вицепрезидент на Република България.\r\nОт 14.00 часа в залата на Областна администрация ще се състои брифнг на областния управител по повод водните обекти в областта.", "date": "2017-07-05", "title": "Предстоящи събития в страната за 5 юли (Агенция „Фокус“)"}
{"url": "http://www.focus-news.net/news/2017/07/05/2412471/manoil-manev-gerb-situatsiyata-v-mvr-ne-tryabva-da-se-politizira.html", "text": "Ситуацията в МВР не трябва да се политизира. Системата му трябва да бъде силна структура, особено спрямо ситуацията в Европа и съседните ни държави. За това призова в обзорното предаване Радио „Фокус“ „Това е България“ Маноил Манев, народен представител от ПП ГЕРБ и член на Kомисията по вътрешна сигурност и обществен ред в Народното събрание. Според него новото ръководство на ведомството полага огромни усилия за решаването на несправедливостите, а доказателство за това са внесените поправки в Закона за МВР, с които на полицаите, не получили униформи, ще бъде изплатена паричната им равностойност. \r\n„Време е политиците да се „демеверизираме“, както деполитизирахме МВР, сега ние трябва да не се правим на „политикани“ и с проблемите на системата на МВР. Ситуацията в света, Европа, съседните ни държави, е такава, че МВР ни трябва като силна, стройна структура, където всички колеги да могат да работят отдадено за запазването на спокойствието, реда и борбата с престъпността в България. Това ни трябва, не ни трябва да политиканстваме с МВР и проблемите на ведомството“, коментира Маноил Манев.\r\nТой каза още, че трябва да има концепция за промяната на структурата на МВР и тя да се променя като една цялостна система, като за целта най-напред е необходимо да се изготви цялостен анализ за работата на служителите.", "date": "2017-07-05", "title": "Маноил Манев, ГЕРБ: Ситуацията в МВР не трябва да се политизира"}
{"url": "http://www.focus-news.net/news/2017/07/05/2412106/ministarat-na-otbranata-krasimir-karakachanov-4-yuli-ni-vrashta-v-onezi-slavni-vremena-kogato-balgarskata-natsiya-imashe-duh-i-voyuvashe-za-svobodata-na-balgarskite-porobeni-zemi-trakiya-i-makedoniya.html", "text": "4 юли - празникът на пловдивския гарнизон ни връща в онези велики и славни времена, когато българската нация имаше дух, когато българската десница смело носеше оръжието и воюваше за свободата на българските поробени земи Тракия и Македония. Това каза в словото си по повод празника на Пловдивския гарнизон министърът на отбраната Красимир Каракачанов, предаде репортер на Радио „Фокус“ Пловдив. „Тогава се е воювало за великия български идеал – всички български земи и етнически българи под един покрив, идеалът за силна, целокупна и просперираща България“, каза Каракачанов. По думите му това е идеал, който макар и забраняван дълго време, е останал в сърцата на всеки истински българин, на всеки българин не само в свободна България. „Идеалът за единството на българската нация е носен и се носи в сърцата на всички честни българи, които и днес живеят по българските земи“, добави Каракачанов.  По думите му, това са земите, които още Апостолът предначерта, като  каза: И ние сме хора и искаме да живеем свободно в земите си. „Мизия, Тракия и Македония – ето за този национален идеал, утвърден със Санстефанския договор след  Руско - турската освободителна война умираха смелите воини от Пловдивския гарнизон, смелите воини от 2-ра Тракийска пехотна дивизия“, добави военният министър. \"И ако погледнем фактите такива, каквито са в историята, воините от 2-ра пехотна Тракийска дивизия проливаха кръвта си за свободата на своите братя в Македония, изпълняваха своя общобългарски национален дълг. Побеждавайки всеки по своя път – сърби, англичани, французи, германци. Воюваха не за някакъв кумир, не за слава, а за свободата, единството и обединението на българската нация“, каза още Красимир Каракачанов. Той припомни славния командир подполковник Дрангов, един командир, който е бил уважаван не само от своите подчинени, но и от враговете, които е побеждавал. „Ето това са примерите пред вас“, каза Красимир Каракачанов. „България е съществувала и ще съществува, докато любовта към отечеството и готовността да се жертваш за него е в сърцата на всички честни българи. И днес трябва да помним едно – времената се менят, политиците си отиват, но България остава. Държавата България е съществувала и ще съществува, докато има воини като вас и като тези, които положиха костите си по полята на Македония, докато има воини, които в сърцата си са готови да служат на майка България\", добави военният министър.\r\nЦветана ТОНЧЕВА", "date": "2017-07-05", "title": "Министърът на отбраната Красимир Каракачанов: 4 юли ни връща в онези славни времена, когато българската нация имаше дух и воюваше за свободата на българските поробени земи Тракия и Македония"}
{"url": "http://www.focus-news.net/news/2017/07/05/2412108/neweurope-bivsh-slovashki-ministar-predsedatel-mozhe-da-se-izpravi-pred-sada.html", "text": "Близо 20 години след като напусна поста министър-председател на Словакия Владимир Мечиар може да бъде изправен пред съда. Главната прокуратура на страната потвърди, че ще разследва дали той не е надхвърлял правомощията си, предаде  NewEurope.\r\nСъдиите твърдят, че Мечиар е издал амнистии, свързани с отвличането в Австрия на сина на тогавашния президент Михал Ковач едва ден, след като мандатът на Ковач изтича. Тогава Мечиар е бил вицепрезидент. \r\n„Ясно е, че министър-председателят не е последвал изискванията за въздържане при упражняването на властта си да предоставя амнистии. Той е злоупотребявал с нея“, пише в заявление на конституционния съд на Словакия. \r\nАко Мечиар бъде признат за виновен за злоупотреба с правомощия, той рискува 10 години затворническа присъда.  Виктор Турмаков", "date": "2017-07-05", "title": "NewEurope: Бивш словашки министър-председател може да се изправи пред съда"}
{"url": "http://www.focus-news.net/news/2017/07/05/2412109/moldpres-pravitelstvoto-na-moldova-odobri-plan-za-borba-sreshtu-bezrabotitsata.html", "text": "Правителството на Молдова одобри Национален план за действие през 2017 г. за прилагането на Националната стратегия за труда за 2017-2021 г., предаде  Moldpres.\r\nПланът предвижда намаляването на безработицата. Според националната агенция по труда от 50 хил. безработни, регистрирани през 2016 г. 17,6 хиляди души ще бъдат вкарани в пазара на труда. Мнозина в страната не могат да намерят работа заради своята ниска конкурентоспособност: 63% от регистрираните безработни не са квалифицирани. Същевременно и заплатите, предлагани от бизнеса са ниски-. \r\nПравителството предвижда създаването на възможности за трудоустрояване, развитие на човешкия капитал и по-добро управление на трудовия пазар. Виктор Турмаков", "date": "2017-07-05", "title": "Moldpres: Правителството на Молдова одобри план за борба срещу безработицата"}
{"url": "http://www.focus-news.net/news/2017/07/05/2412105/ria-novosti-azerbaydzhan-saobshti-za-gibelta-na-dvama-tsivilni-pri-obstrel-v-nagorni-karabah.html", "text": "Министерството на отбраната на Азербайджан съобщи, че в резултат на обстрел срещу населени места на линията на съприкосновение в Нагорни Карабах са загинали двама цивилни, предаде  РИА Новости.\r\nПо-рано министерството на отбраната на Азербайджан съобщи за обстрел от арменска страна на населени места в близост до село Алханлъ във Физиулинския район. \r\n„При артилерийския обстрел от арменска страна в селото загинаха две жени. Броят на ранените се уточнява“, сочат от министерството.  Виктор Турмаков", "date": "2017-07-05", "title": "РИА Новости: Азербайджан съобщи за гибелта на двама цивилни при обстрел в Нагорни Карабах"}
{"url": "http://www.focus-news.net/news/2017/07/05/2412107/plyus-info-makedoniya-ek-ochakva-ot-harvatiya-i-sloveniya-da-prilozhat-reshenieto-na-arbitrazhniya-sad.html", "text": "Първият заместник на Европейската комисия Франс Тимерманс съобщи, че очаква  Хърватия и Словения да приложат арбитражното решение за границата, предаде „Плюс Инфо“.\r\n„ЕК има предвид решението на арбитражния съд и очаква двете страни да го приложат“ , подчерта Тимерманс, след като ЕК обсъди решението на Постоянния арбитражен съд в Хага от 29 юни за границата между Хърватия и Словения.\r\nТой подчерта, че Комисията е помогнала в придвижване на арбитражния процес за решаването на спора, който продължава повече от 20 години, като добави, че винаги е подкрепяла мирното решаване на гранични проблеми.\r\nЕК приветства насрочената среща между министър-председателите Миро Церар и Андрей Пленкович на 12 юли в Любляна, изразявайки надежда, че няма да има никакви едностранни ходове. Виктор Турмаков", "date": "2017-07-05", "title": "„Плюс Инфо“ (Македония): ЕК очаква от Хърватия и Словения да приложат решението на арбитражния съд"}
{"url": "http://www.focus-news.net/news/2017/07/05/2412110/normalizira-se-obstanovkata-v-stranata-sled-poroite-obzor.html", "text": "Нормализира се обстановката в страната след силните дъждове и градушки в началото на седмицата. В много райони валежите предизвикаха наводнения, аварии и поражения върху реколтата. \r\nВ община Самоков след обявеното в понеделник следобед бедствено положение, заради продължил повече от четири часа проливен дъжд и наводнени дворове, приземни етажи и мазета, ситуацията се успокоява е започнало описване на щетите. На територията на останалите 21 общини от Софийска област няма данни за наводнения или аварии или бедстващи хора. Заради лошите метеорологични условия на места е имало райони с частично прекъсване на електрозахранването, като то вече е възстановено. В Оперативния център на РД ПБЗН-София, са получени повече от 300 сигнала. За отстраняване на щетите е сформиран Оперативен щаб, начело с кмета на града. Евакуирани са 12 граждани, повечето от които вече са по домовете си. \r\nОбстановката в Плевенско също се нормализира и е започнало описване на щетите. Кметът на Община Плевен Георг Спартански отмени обявеното в понеделник частично бедствено положение на територията на населените места Николаево, Горталово, Къртожабене, Дисевица и Търнене. Нивото на язовир \"Николаево 5\" е спаднало с над 1.5 м, като няма наводнени участъци по пътя Плевен-Ловеч, който беше отворен за движение от компетентните институции сутринта. Определена е общинска комисия, която ще извърши оглед на инфраструктурни обекти в Община Плевен, засегнати от проливните дъждове. \r\nСпокойна е ситуацията и в Шумен. Възстановено е електрозахранването във всички населени места в областта. По информация на дежурните в общините няма данни за сериозни поражения върху инфраструктурата. Имало е сигнали за наводнени мазета и запушени шахти, но дежурните екипи са реагирали своевременно.\r\nКомисии започнаха оглед и опис на пострадалото имущество и земеделска продукция след бурята и обилния дъжд в Търговище. Над 30 къщи в село Мировец са със счупени прозорци. Без електричество до следобедните часове все още бяха селата Алваново, Пресиян, Горна Кабда, Давидово и Буйново. Служителите на районните служби ПБЗН са реагирали на множество сигнали, след които и за паднали на пътните платна дървета. Оказано е съдействие в къща в град Омуртаг, където шапката на комина е паднала вследствие на вятъра и стая в нея е започнала да се пълни с вода. Отводнявано е избено помещение на къща в с. Разбойна.\r\nОперативната обстановка на територията на Област Велико Търново също е нормална. Няма данни за бедстващо население или за критично повишени нива на реките и язовирите на територията на областта. Информация за паднали градушки с нанесени щети по селскостопанската продукция има за Овча могила, Горна студена, Деляновци, Червена и Козловец, Караисен, Сломер, Бутово и Върбовка. В село Овча могила, община Свищов, се е скъсал електропровод, който е умъртвил 3 селскостопански животни. В общината през деня се разчистваха наносите кал и падналите клоните. Комисия от местната администрация е започнала огледи на щетите по населените места. Предстои да се изготви доклад към Междуведомствената комисия по бедствия и аварии. В Овча могила водата се е оттеглила, което е предотвратило евакуиране на хора.\r\nСлужителите в дежурния център на ГД „Пожарна безопасност и защита на населението“ продължават да следят оперативната обстановка на територията на страната.", "date": "2017-07-05", "title": "Нормализира се обстановката в страната след пороите (ОБЗОР)"}
{"url": "http://www.focus-news.net/news/2017/07/05/2412111/balgariya-komentari-v-svetovnite-medii-agentsiya-fokus.html", "text": "Испанската полиция е разбила българска банда, която е „установила тотален контрол“ върху проституцията в южния курорт на Испания „Марбела“, пише The Local.\r\n„Операцията, проведена при сътрудничеството на българската полиция и на полицейската агенция на ЕС, е довела до ареста на 34 заподозрени членове на бандата и до освобождаването на 13 жертви, които са били заставени да проституират“, сочи испанската полиция в официално свое заявление. Групата е набирала млади жени от бедни области на България, водейки ги до Испания, където са били заставяни да проституират по улиците на Пуерто Банус – луксозен яхтен и казино-комплекс край „Марбела“.\r\n„При отказ те са били атакувани, а членовете на семействата им в България – заплашвани“, пише в официалното заявление. Бандата също така е карала жените да крадат кредитни карти и други ценности от клиентите. Случаят е стартиран през септември 2014 г., след като българска съобщава на полицията, че е избягала от хора, които са я карали да работи като проститутка.\r\n„Разследването позволява на разследващите да докажат, че първите задържани експлоататори не са действали сами, а са били част от огромна международна мрежа, действаща основно в Испания и в България, която е целяла да постигне тотален контрол върху проституцията на бреговете на Марбела“, пише в официалното заявление на полицията.\r\nПолицията е задържала 26 заподозрени в Испания и осем в България. Не се съобщава кога точно са извършени задържанията. По време на операцията са направени обиски на 36 адреса в двете страни.\r\nВ четвъртък, 6 юли, президентът на Литва Далия Грибаускайте ще участва в срещата на президентите на 12-те държави от Източна и Централна Европа във Варшава. Като специален гост на срещата на страните от Инициативата на трите морета ще пристигне и президентът на САЩ Доналд Тръмп, предаде Baltnews.\r\nПосещението на президента на САЩ в региона на Балтийско море се оценява като стремеж да окаже специално внимание на сигурността на региона, както и стремежа на САЩ да потвърди своите задължения в колективната отбрана на НАТО. На срещата във Варшава ще бъдат обсъдени въпросите за бъдещето на Европа, стратегическата енергетика, осъществяването на транспортните и инфраструктурните проекти. По време на срещата се планира издаването на обща политическа декларация.\r\nИнициативата на трите морета (Адриатическо, Балтийско и Черно) се роди благодарение на усилията на Хърватия и Полша. Целта е да се осигурят по-тесни политически, транспортни и делови връзки между тези региони. В Инициативата на трите морета през 2017 г. влизат Литва, Латвия, Естония, Полша, Чехия, Унгария, Словакия, Румъния, България, Австрия, Хърватия и Словения.\r\n38-годишната българка Мария Габриел е новият Европейски комисар за цифрова икономика и общество. С това назначение комисията отново се състои от 28 членове, няколко месеца след като сънародника на Габриел Кристалина Георгиева напусна, за да заеме пост в Световната банка, пише Brussels Times.\r\nНазначението на Габриел бе формалност. След като бе успешно изслушана на 20 юни, 517 от европейските депутати решиха да я подкрепят. 77 гласуваха против нея, а 89 се въздържаха от глас.\r\nВ Европейската комисия Мария Габриел ще бъде отговорна за прилагането на Единния европейски цифров пазар. Българската напусна Европейския парламент, където от 2009 г. досега бе част от Европейската народна партия.\r\nXinhua: Българското правителство се е насочило към превенцията на изоставянето на образованието\r\nПравителството на България се е насочило към превенцията на изоставянето на образованието, за да помогне на просперитета на страната, предаде Xinhua.\r\n„Всяко дете в България трябва да посещава училище и да завърши от него като добре образована личност“, заяви българският министър-председател Бойко Борисов по време на пресконференция. „Това би гарантирало просперитет за икономиката и държавата“, добави той.\r\n„Безработицата в балканската държава в момента е шест процента и не може да бъде намалена чисто и просто защото хората от определени етнически групи не могат да четат и пишат и по тази причина не могат да си намерят работа“, добави българският министър-председател.\r\nПредседателят на парламента на Армения Ара Баблоян прие посланика на България в страната Мария Павлова Цодоркова-Камакчиева. Приветствайки госта Баблоян подчерта отдавнашната дружба и общото в културата между двата народа, станали основа за развитието на двустранните отношения, предаде Panorama.am.\r\nБаблоян подчерта важността от дейността на парламентарните групи за дружба и отбеляза, че депутатът Дж. Багдасарян ще оглави формиращата се в скоро време група Армения-България.\r\nПредседателят на парламента, обръщайки се към регионалните проблеми, подчерта важността от позицията на България спрямо конфликта в Нагорни Карабах – в съответствие с общия подход на Минската група на ОССЕ и на ЕС.\r\nСъбеседниците отделиха особено внимание върху разширяването и развитието на сътрудничеството между двете страни в политическата, икономическата, културната, образователната и в другите сфери.", "date": "2017-07-05", "title": "България - коментари в световните медии (Агенция „Фокус“)"}
{"url": "http://www.focus-news.net/news/2017/07/05/2412469/nad-30-postradali-pri-verizhni-katastrofi-na-am-trakiya-prichinite-se-izyasnyavat-obzor.html", "text": "Изясняват се причините за катастрофите на магистрала „Тракия“, като най-вероятната е нарушената видимост, заради мъгла в района и задимяване от горящото сметище на град Ихтиман. Според синоптика от Националния институт по метеорология и хидрология към БАН Мартин Славчев обаче мъглата не е характерна за този период на годината и в тази синоптична обстановка. „Няма станция в района, за да потвърдим или да отречем мъгла тази сутрин. Със сигурност можем да кажем, че е безкрайно нехарактерно за този период на годината и за тази синоптична обстановка. На спътниковите снимки мъгла не се вижда“, допълни Мартин Славчев. \r\nПо-рано главният секретар на МВР главен комисар Младен Маринов заяви, че все още се изясняват причините за инцидента, а основната е намалената видимост, вследствие на гъста мъгла в региона. „Проверява се версията за задименост от наблизо горялото сметище. Най-вероятната причина е несъобразената скорост в намалената видимост“, каза още той. \r\nМеждувременно продължават пожарогасителните дейности на сметището край Ихтиман и по думите на говорителя на Главна дирекция „Пожарна безопасност и защита на населението“ Валентин Кръстев те ще извършват и в следващите дни. Той допълни, че на място има 4 пожарни екипа и към момента не е ясна причината за възникване на пожара. Стана ясно също и, че мобилна станция измерва качеството на атмосферния въздух в района на Ихтиман.\r\nПострадалите при пътните инциденти на „Тракия“ са 31, като четирима от тях са с опасност за живота. В двете тежки верижни катастрофи са участвали повече от 40 автомобила. Сигналите за тях са подадени към 6.00 сутринта в сряда.\r\nПочти през целия ден временно движението по автомагистрала „Тракия” в посока София при Ихтиман бе пренасочвано в платното за Бургас, а трафикът се насочваше отново в платното за София при пътен възел Ихтиман. Обходният маршрут в посока Бургас бе по път I-8 от Ихтиман до пътен възел Мирово. По-късно бе възстановено движението между км 46 и км 47 на автомагистралата „Тракия\" двупосочно в платното в посока Пловдив.  След близо 14 часа движението по автомагистрала „Тракия\" и в двете посоки при Ихтиман беше възстановено.\r\nЗаради създалата се ситуация на магистралата бе отменено внасянето на подписка в Народното събрание от Инициативният комитет на протестиращите в Асеновград, с която над 3 000 жители на града настояват държавата да предприеме действия срещу циганските своеволия. Поради същата причина закъсняха полицаите, които пътуваха от големите градове за участие в националния протест на служителите на МВР в столицата. По данни на Националното сдружение на автобусните превозвачи всички автобуси, чийто маршрут минава през магистрала „Тракия“, са се движили със закъснение от около час.", "date": "2017-07-05", "title": "Над 30 пострадали при верижни катастрофи на АМ „Тракия“ , причините се изясняват (ОБЗОР)"}
{"url": "http://www.focus-news.net/news/2017/07/05/2412478/parlamentat-prie-monitoringoviya-doklad-za-2016-g-po-izpalnenieto-na-natsionalnata-strategiya-za-integrirane-na-romite-obzor.html", "text": "Със 103 гласа „за”, 66 – „против” и 21 – „въздържал се”, парламентът прие административния мониторингов доклад за 2016 г. по изпълнението на Националната стратегия на Република България за интегриране на ромите (2012-2020). От доклада става ясно, че през 2016 г. е планирано 18 100 безработни лица от ромски произход, регистрирани в дирекциите „Бюро по труда” (ДБТ) в страната, да бъдат включени в дейности за повишаване пригодността за заетост и квалификацията, осигуряване на заетост и насърчаване на предприемаческата им култура. Броят на обхванатите лица през 2016 г. по различните дейности в плана е 30 757. От тях 17 978 са жени, 11 505 са младежи до 29 г. възраст, от които 5 107 до 24 г., 6 184 лица са на възраст над 50 г., а 13 862 лица са продължително безработни.\r\nВключените лица в дейности за повишаване на пригодността им за заетост и квалификация през годината са 11 334. \r\nВ изпълнение на мярката за осигуряване на заетост на ромите през 2016 г. са включени в заетост 19 380 лица, което е 185% изпълнение на годишния план, който предвижда 10 500 роми. Най-много са започналите работа на първичния пазар на труда – 13 610 лица. Относно мярката в плана за насърчаването на предприемачеството, през 2016 г. в обучение за стартиране и управление на собствен бизнес са включени 43 лица. \r\nВ доклада се отчита, че ромските медиатори обслужват търсещите работа лица и изпълняват специфични - провеждат информационни кампании, индивидуални и групови срещи с неактивните и обезкуражените лица на терен, в кварталите и селищата, обслужвани от ДБТ с по-компактно ромско население, ангажирани са с провеждането на срещи с работодатели, представители на ромски неправителствени организации и др. Към 31 декември 2016 г. 92 ромски медиатори по Националната програма „Активиране на неактивни лица” от ДБТ и филиалите към тях са активирали и мотивирали за регистрация в бюрата по труда 11 946 неактивни и обезкуражени лица от ромския етнос, от които 2 795 лица са намерили своята реализация. \r\nПрез 2016 г. 3 482 безработни младежи от ромски произход на възраст до 24 г. са включени в различни форми на обучение и заетост. \r\nЗа отчетения период Агенцията по заетостта е организирала и провела 5 специализирани трудови борси, насочени към ромската общност. На тях са присъствали 431 търсещи работа лица и 48 работодатели, които са обявили 270 свободни работни места. Броят на започналите работа е 251, като 236 от тях са регистрирани в ДБТ.\r\nДокладът предизвика дебат в пленарна зала, по време на който бяха застъпени различни мнения. Народният представител от „БСП за България” Георги Гьоков заяви, че истинският въпрос е как ще се изпълнява Националната стратегия за интегриране на ромите за в бъдеще, защото досега видими резултатите от нея няма. Според него е необходим по-цялостен анализа на въпроса с ромската интеграция. По думите му никой в държавата не може да каже, че има видим напредък в интеграцията на ромите в българското общество. \r\nСпоред Рамадан Аталай от ДПС в Националната стратегия за интегриране на ромите няма политики и приоритети, а управляващите не възприемат проблема като сериозен.  „Не само грешните решения, а и грешните хора, които се занимават с този проблем. Няма как проблемът с интеграцията на малцинствата да бъде решен от хората, които не ги възприемат и от хората, които ги мразят. Да минете на принципа „лисицата да пази курника”. Няма как да сложиш най-големият крадец да пази националната банка”, аргументира се Аталай и подчерта, че според него интеграцията трябва да минава през подобряването на стандарта на живот, икономиката и образованието. \r\nПо време на дискусията Маноил Манев от ГЕРБ заяви: „На една част от политическите партии в България им трябва точно такава ромска общност, каквато имаме в момента – неинтегрирана, неграмотна, безработна, гладна, бедна и несъобразяваща се със законите на тази държава”. Според Манев тезата му се доказва именно с резултатите от изборите в секциите в ромските райони. Според него докладът показва реалната ситуация в момента, а приемането му ще помогне да бъдат взети правилни решения. \r\nИван ЛАЗАРОВ", "date": "2017-07-05", "title": "Парламентът прие мониторинговия доклад за 2016 г. по изпълнението на Националната стратегия за интегриране на ромите (ОБЗОР)"}
{"url": "http://www.focus-news.net/news/2017/07/05/2412114/tass-intsidentat-sas-strelba-v-sada-v-turtsiya-ne-e-teroristichen-akt.html", "text": "Инцидентът, по време на който неизвестно лице уби полицейски служител и рани адвокат в сграда на съд в град Джемлък в западната турска провинция Бурса, не е терористичен акт, предаде ТАСС, позовавайки се на местни медии.\r\nПо-рано турските медии съобщиха, че мъжът е открил огън с ловно оръжие, убивайки полицай и ранявайки адвоката Озгюр Аксой, който е член на опозиционната Народно-републиканска партия на Турция. По последна информация нападателят се е самоубил.  Виктор Турмаков", "date": "2017-07-05", "title": "ТАСС: Инцидентът със стрелба в съда в Турция не е терористичен акт"}
{"url": "http://www.focus-news.net/news/2017/07/05/2412117/bsp-za-parvite-dva-mesetsa-na-kabineta-borisov-3-nestabilnost-i-koruptsiya-obzor.html", "text": "\"Нестабилност и корупция\" - така БСП определи първите два месеца на кабинета „Борисов” 3. На пресконференция лидерът на БСП Корнелия Нинова заяви, че 2 месеца, откакто е избрано правителството, Бойко Борисов \"изпуска нещата от контрол\". Тя изтъкна, че правителството все още няма управленска програма и обърна внимание, че то е започнало работа с корупционни скандали, които продължават и до днес. Нинова избори уволнен заместник-министър и взаимните обвинения за НДК. Според лидера на БСП освен нестабилност заради правителството има и разделение на обществото. Нинова коментира, че правителството разделя едни групи срещу други и даде пример с противопоставянето на заплатите на МВР срещу тези на учителите, както и напрежението в Асеновград, където се противопоставят една група български граждани срещу друга.\r\nНинова посочи и тежката война между институциите, която се е завихрила с комисията „анти Радев“. Според нея по тема „Сигурност“ се искат конкретни действия, не приказки и анкетни комисии срещу президента. \r\nСлед оценката на правителството, лидерът на БСП оцени и 6-те месеца от началото на мандата на държавния глава Румен Радев. Корнелия Нинова заяви, че БСП му дава висока оценка, защото е изключително последователен в изпълнението на обещанията си.\r\nДеница КИТАНОВА", "date": "2017-07-05", "title": "БСП за първите два месеца на кабинета „Борисов” 3 - „нестабилност и корупция” (ОБЗОР)"}
{"url": "http://www.focus-news.net/news/2017/07/05/2412113/the-independent-zhan-klod-yunker-razkritikuva-pochti-prazniya-evropeyski-parlament-nelepi-ste.html", "text": "Председателят на Европейската комисия Жан-Клод Юнкер нарече европейски депутати „нелепи “ във вторник, след като те не успяха да се явят на реч на министър-председателя на Малта Джоузеф Мускат, посочвайки, че те трябва да показват повече уважение към най-малката страна членка на съюза, пише  The Independent.\r\nГ-н Юнкер, самият от малък Люксембург бе видимо ядосан на полупразния парламент в Страсбург. „Нелепи сте“, заяви председателят на ЕК пред събралите се да слушат речта на Мускат – рязка критика към друга институция на ЕС. „Фактът, че има само 30 депутати в момента показва, че парламентът не е сериозен“, добави той.\r\nЮнкер добави, че Малта заслужава повече, приключвайки своето шестмесечно председателство в ЕС. „Ако г-н Мускат бе г-жа Меркел или г-н Макрон, щяхме да имаме пълен кворум“, посочи той. \r\nСамият Мускат, който само се усмихваше по време на думите на председателя на ЕК, представи пред парламента отчет на председателството на страната си, фокусирано върху миграцията и Брекзит. Виктор Турмаков", "date": "2017-07-05", "title": "The Independent: Жан-Клод Юнкер разкритикува почти празния Европейски парламент: „Нелепи сте“"}
{"url": "http://www.focus-news.net/news/2017/07/05/2412120/reuters-yaponskiyat-ministar-predsedatel-prizova-g-20-da-raboti-zaedno-sreshtu-izmeneniyata-v-klimata.html", "text": "Японският министър-председател Шиндзо Абе призова страните от Г-20 да работят заедно при продължаването на политиките по защита от глобалното затопляне, като Парижкото споразумение за климата, от което САЩ се изтеглят в момента, предаде  Reuters.\r\nСрещата на Г-20 на високо равнище, която ще се проведе в Хамбург в петък и събота, се случва след тази на Г-7 през май, която показа дълбоко разделение между президента на САЩ Доналд Тръмп и другите западни страни относно измененията в климата. Тръмп заяви, че ще изтегли САЩ от парижкото споразумение за климата. \r\n„Глобалното затопляне вече е довело до това земята, която поддържа човешкия живот, да страда от различни кризи от дълго време насам“, заяви Шиндзо Абе. Той добави, че климатичните изменения са засегнали хора от целия свят и че днес човечеството трябва да поеме отговорност в името на бъдещите поколения.  „Затова и трябва бързо да предприемем мерки“, посочи японският министър-председател.  Виктор Турмаков", "date": "2017-07-05", "title": "Reuters: Японският министър-председател призова Г-20 да работи заедно срещу измененията в климата"}
{"url": "http://www.focus-news.net/news/2017/07/05/2412467/the-jerusalem-post-donald-tramp-prizova-za-razreshavane-na-krizata-s-katar-v-razgovor-s-egipetskiya-prezident-abdel-fatah-al-sisi.html", "text": "Американският президент Доналд Тръмп проведе телефонен разговор с египетския президент Абдел Фатах Ал Сиси, в който призова да се реши кризата с Катар, предава The Jerusalem Post.\r\nПрезидентът на САЩ и египетският президент обсъдиха и заплахата от Северна Корея, заявиха от Белия дом.\r\nДоналд Тръмп подчерта, че всички страни „трябва да спрат да финансират терорист, и да отрекат екстремистката идеология“.\r\nВ разговора си с египетския президент, Тръмп е заявил, че „всички страни трябва да изпълнят резолюцията на Съвета за сигурност на ООН за Северна Корея, а именно да спрат да приемат севернокорейски гастарбайтери, както и да прекратят икономическата и военна подкрепа за Северна Корея“.Симеон Миланов", "date": "2017-07-05", "title": "The Jerusalem Post: Доналд Тръмп призова за разрешаване на кризата с Катар в разговор с египетския президент Абдел Фатах Ал Сиси"}
{"url": "http://www.focus-news.net/news/2017/07/05/2412115/the-guardian-tri-sgradi-ot-natsionalnata-zdravna-sistema-na-velikobritaniya-sa-se-provalili-na-testovete-za-pozharobezopasnost.html", "text": "Сградите на три тръста от Националната здравна система (НЗС) на Великобритания са се провалили на изпитанията за пожаробезопасност, проведени след пожара в „Гренфел Тауър“ в Лондон, пише  The Guardian.\r\n„Нито една от сградите в град Шефилд, Северен и Южен Лондон не е използвана за пациенти“, сочи НЗС.  Тръстът, отговарящ за обекта в Шефилд подготвя смяна на облицовката след негативните резултати от теста. \r\n„Безопасността на пациентите е начело. Няма да има прекъсванията в обслужването и грижата към тях“, сочи говорител на НЗС.  Виктор Турмаков", "date": "2017-07-05", "title": "The Guardian: Три сгради от Националната здравна система на Великобритания са се провалили на тестовете за пожаробезопасност"}
{"url": "http://www.focus-news.net/news/2017/07/05/2412123/voenniyat-pametnik-na-1-vi-i-6-ti-pehotni-polkove-se-vrashta-na-myastoto-si-obzor.html", "text": "Военният паметник на 1-ви и 6-ти пехотни полкове ще бъде върнат на мястото си, в пространството на НДК. На неговото място в момента се намира паметникът „1300 години България“, който ще бъде демонтиран. Предложението за възстановяване на военния паметник е на инициативен комитет от военно-патриотични организации и е одобрено от Столичния общински съвет. Кметът на София Йорданка Фандъкова заяви, че ще бъде обявен конкурс за възстановяване на паметника на двата военни полка, който е знаков за столицата. Тя обясни, че след като бъде демонтиран паметникът „1300 години България“ и бъде обезопасено пространството около него, на мястото си ще бъде върнат един от най-важните елементи на военния паметник - лъвът, който е бил в центъра на разрушения мемориал. Лъвът в момента се съхранява в Националния военноисторически музей. Зам.-кметът на София Тодор Чобанов обясни, че фигурата на лъва е в сравнително добро състояние, водещи специалисти ще я изследват и ще извършат допълнителни консервационни дейности. Той обясни, че лъвът ще бъде върнат на автентичното си място, където се е издигал в годините - в центъра на паметника на 1-ви и 6-ти пехотни полкове, който е бил най-важният войнишки паметник в България. Тодор Чобанов посочи, че се подготвя заданието за възстановяване на паметника и на този етап няма как да се даде точен срок за конкурса, заради многото стъпки в процедурата, които не зависят само от СО. Зам.-кметът поясни, че за съжаление физическата основа, върху която са били положени плочите на войнишкия паметник е разрушена, голяма част от тях съществуват, но при самото демонтиране са сериозно пострадали. Той коментира, че чрез конкурса ще се търси най-доброто и убедително решение за възстановяване на паметта на загиналите.\r\nПо повод демонтирането на паметника „1300 години България“, което предизвика обществени дискусии, Йорданка Фандъкова заяви, че нейна кауза е възстановяването и опазването на паметници. Кметът даде примери с възстановяването на Алеята на бележитите българи в Борисовата градина, Руски паметник, Докторския паметник, паметника на цар Освободител, орлите на Орлов мост и Лъвов мост. Тя уточни, че паметникът „1300 години България“ е в състояние, в което е напълно невъзможно да бъде възстановен. По думите й моментът за реставрацията му отдавна е отминал. Във връзка с обществените реакции за демонтирането на паметника Йорданка Фандъкова коментира, че няма информация да е имало предложение на инициативен комитет за възстановяването му. Кметът обясни, че демонтажът се извършва под ръководството на експерти от Музея за история на София. Срокът за демонтаж на паметника е около месец и половина. Първоначалната идея е била конструкциите от паметника да бъдат съхранявани в Музея за история на София, но тъй като там няма достатъчно място, те ще се съхраняват в Националния исторически музей. Йорданка Фандъкова припомни, че дефектите в конструкцията на паметника „1300 години България“ се появяват няколко години след неговото изграждане и за това свидетелстват доклади на тогавашния директор на НДК. Тя поясни, че решението за демонтаж на паметника е отпреди години и се отнася конкретно за фигурите и опасната конструкция. По думите й в случай, че някой пожелае да възстановява паметника, той първо трябва да бъде отстранен и след това възстановен.\r\nБиляна ИВАНОВА", "date": "2017-07-05", "title": "Военният паметник на 1-ви и 6-ти пехотни полкове се връща на мястото си (ОБЗОР)"}
{"url": "http://www.focus-news.net/news/2017/07/05/2412180/deutsche-welle-vanshnite-ministri-na-arabskite-darzhavi-prekasnali-diplomaticheski-otnosheniya-s-katar-se-sabirat-za-konsultatsii-v-egipet.html", "text": "Министрите на външните работи на четирите арабски държави, прекъснали дипломатическите си отношения с Катар, се събират за преговори в египетската столица, предава Deutsche Welle. Решението за провеждане на съвместни консултации за дипломатическата криза в Персийския залив бе взето, след като правителството в Доха заяви, че исканията на Саудитска Арабия, Обединените арабски емиртства, Египет и Бахрейн няма да бъдат изпълнени. \r\nСрещата на външните министри ще започне в сутрешните часове на сряда (местно време), след което участниците в нея ще дадат съвместна пресконференция. Тереза Герова", "date": "2017-07-05", "title": "Deutsche Welle: Външните министри на арабските държави, прекъснали дипломатически отношения с Катар, се събират за консултации в Египет"}
{"url": "http://www.focus-news.net/news/2017/07/05/2412119/the-daily-express-spored-italianski-deputat-migrantskata-kriza-zaplashva-tseliya-es.html", "text": "Луиджи ди Майо, италиански депутат от партия „Движение пет звезди“ разкритикува неуспеха на ЕС при справянето с мигрантската криза, която непропорционално е засегнала страната му, пише   The Dаily Express.\r\n„Драги президент Еманюел Макрон, не се познаваме, не сме имали шанс за среща, но искам да се възползвам от силата на интернет, за да ви изпратя съобщение. Около 80% от мигрантите, които пристигат в Европа минават през Италия. Това е проста математика. От 90-те хиляди мигранти, достигнали Италия през 2017 г., около 80 хил. са пристигнали в Италия“, заяви Ди Майо в публикуван от него клип в интернет. Той добави, че цената на миграцията тежи на страната му и призова към повече помощ от европейския бюджет.\r\n„Вие казвате, че сте проевропейски. Но да ви кажа нещо: лесно е да си проевропейски с чужди граници. Италия поема 98% от цената за приема на мигрантите. Миналата година италианците изразходваха 4,5 млрд. евро в сравнение със 100-те милиона евро, идващи от ЕС“, добави той. \r\n„Време е цяла Европа да разреши миграционния проблем. Ние не можем да се крием повече, не можем да се преструваме, че Италия не е член на ЕС. Президенте Макрон, време е да покажете някакъв кураж, да докажете че все още има Европейски съюз“, добави Де Майо. Виктор Турмаков", "date": "2017-07-05", "title": "The Dаily Express:  Според италиански депутат мигрантската криза заплашва целия ЕС"}
{"url": "http://www.focus-news.net/news/2017/07/05/2412121/the-scotsman-zatvornitsi-v-edinburg-tvardyat-che-sa-evrei-za-da-poluchat-po-dobra-dazhba.html", "text": "Повече от 100 излежаващи присъди в затвора в Единбург твърдят, че са евреи, за да получат по-висококачествена кашерна храна, пише  The Scotsman.\r\nСмята се, че тенденцията, която струва на затвора в Единбург голяма сума пари, е започнала след като затворниците са гледали епизод от американския затворнически сериал „Оранжевото е новото черно“, в който е имало подобен сюжет.\r\n„Около 13% от 870-те затворници в затвора в момента са на кашерна диета, която е четири пъти по-скъпа от основното меню“, съобщава Инспекторатът на затворите в Шотландия. \r\n„Отбелязва се, че голям брой затворници са започнали кашерна диета, като причините не са верски“, пише в доклад на инспектората. „Предвид големите допълнителни разходи за предоставянето на подобно меню, четири пъти по-скъпо от това на останалите затворници, ще се проведе разследване“, се сочи там. \r\n„Броят на евреите в затворите е малък. Смятам, че през 2014 г. имахме едва двама. Откакто един от затворниците прие юдаизма, ние станахме свидетели на огромен ръст на броя на хората, твърдящи, че са евреи, за да получат по-добра храна. Време е да разкрием този фарс и да направи нещо по въпроса. Но аз мога да видя какво ще стане след това – ще ни обвинят в религиозна дискриминация, ако им спрем дажбите“, съобщи анонимен служител от затвора.  Виктор Турмаков", "date": "2017-07-05", "title": "The Scotsman: Затворници в Единбург твърдят, че са евреи, за да получат по-добра дажба"}
{"url": "http://www.focus-news.net/news/2017/07/05/2412116/regnum-ministar-predsedatelyat-na-irak-pozdravi-voennite-s-golyamata-pobeda-v-mosul.html", "text": "Министър-председателят на Ирак Хайдер ал Абади поздрави иракската армия с „голямата победа в Мосул“, въпреки че в района на Стария град бойните действия да продължават и до момента, предаде  Regnum.\r\nПреди седмица той заяви, че е дошъл краят на самопровъзгласения халифат на „Ислямска държава“, след като частите на иракската армия пое под собствен контрол територията на Стария град. Три години по-рано в джамията \"Ан Нури\" в него лидерът на „Ислямска държава“ Абу Бакр ал Багдади обяви халифат. \r\nОперацията по освобождението на Мосул започна през октомври 2016 година.  Виктор Турмаков", "date": "2017-07-05", "title": "Regnum: Министър-председателят на Ирак поздрави военните с „голямата победа в Мосул“"}
{"url": "http://www.focus-news.net/news/2017/07/05/2412118/the-hill-frenskiyat-poslanik-vav-vashington-posochi-che-vanshnata-politika-na-donald-tramp-ne-e-po-razlichna-ot-tazi-do-momenta.html", "text": "Френският посланик във Вашингтон Жерар Аро заяви, че президентът на САЩ Доналд Тръмп трябва да бъде съден според политиката си, а не според думите си, пише  The Hill.\r\n„До момента политиката на Тръмп не изглежда много различна от тази на неговия предшественик Барак Обама, поне доколкото се отнася до външната политика“, заяви посланикът.  „Това, което се опитам да обясня на французите е, че това, което всъщност има значение е политиката. Каква ще бъде американската политика спрямо Сирия, Русия и Северна Корея. Именно това има значение“, добави Аро. „Като гледам положението, то не е различно. Нищо особено не се случва“, продължи дипломатът. \r\nСъщевременно г-н Аро посочи, че измененията в климата са въпрос, по който европейските лидери имат съвсем различна гледна точка спрямо тази на Тръмп. „Решението на Тръмп да изтегли страната от Парижкото климатично споразумение разстрои Европа“, посочи той. Виктор Турмаков", "date": "2017-07-05", "title": "The Hill: Френският посланик във Вашингтон посочи, че „външната политика на Доналд Тръмп“ не е по-различна от тази до момента"}
{"url": "http://www.focus-news.net/news/2017/07/05/2412127/nezavisimaya-gazeta-ukrayna-e-krayagalen-kamak-ot-evroatlanticheskata-sigurnost-spored-nato.html", "text": "В Киев секретарят на Съвета за национална сигурност и отбрана на Украйна Александър Турчинов проведе среща със заместник-генералния секретар на НАТО по въпросите за новите предизвикателства Сорин Дукату. Те обсъдиха въпросите около задълбочаването на сътрудничеството във военно-техническата сфера и в сферата на киберсигурността между Украйна и страните членки на Алианса, пише “Независимая газета“.\r\nПресслужбата на Съвета за национална сигурност и отбранят съобщи, че по време на срещата Дукату е подчертал, че „Украйна е крайъгълен камък в евроатлантическата сигурност“. Освен това той е отбелязал важността от сътрудничеството в научната сфера и въпросите на киберсигурността. На свой ред Турчинов информира Дукару за ситуацията в източната част на Украйна.  Виктор Турмаков", "date": "2017-07-05", "title": "Независимая Газета: Украйна е крайъгълен камък от евроатлантическата сигурност според НАТО"}
{"url": "http://www.focus-news.net/news/2017/07/05/2412125/izvestiya-siriyski-ministar-zayavi-che-pravitelstvoto-ne-pritezhava-himichesko-orazhie.html", "text": "Сирийският министър по въпросите за националното помирение в Али Хайдар  заяви по време на интервю пред руския вестник Известия , че Сирия напълно се е избавила от химическо оръжие, но дори и да притежава подобно, би било трудно да се представи, че Дамаск би имал полза от използването му.\r\n„На американците им стана известно за съществуващи уж планове за използване на химическо оръжие. Между другото на международно равнище бе потвърдено, че Сирия напълно се е избавила от него. В края на краищата ако имахме такова оръжие в арсеналите си, би било сложно да си представим, че Дамаск би имал изгода да го употреби“, заяви Али Хайдар. \r\nСпоред министъра сирийската армия побеждава и без оръжие за масово поразяване, „но явно на някои това не им се харесва“  и че често преди поредните преговори се появяват лъжливи информации и се извършват терористични актове. \r\n„От самото начало на преговорите преди всяка значима среща, била тя в Москва, Женева или Астана, се наблюдава сериозна ескалация на ситуацията“, напомни Али Хайдар.  Виктор Турмаков", "date": "2017-07-05", "title": "„Известия“: Сирийски министър заяви, че правителството не притежава химическо оръжие"}
{"url": "http://www.focus-news.net/news/2017/07/05/2412122/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Повече от 100 излежаващи присъди в затвора в Единбург твърдят, че са евреи, за да получат по-висококачествена кашерна храна, пише  The Scotsman.\r\nСмята се, че тенденцията, която струва на затвора в Единбург голяма сума пари, е започнала след като затворниците са гледали епизод от американския затворнически сериал „Оранжевото е новото черно“, в който е имало подобен сюжет.\r\n„Около 13% от 870-те затворници в затвора в момента са на кашерна диета, която е четири пъти по-скъпа от основното меню“, съобщава Инспекторатът на затворите в Шотландия. \r\n„Отбелязва се, че голям брой затворници са започнали кашерна диета, като причините не са верски“, пише в доклад на инспектората. „Предвид големите допълнителни разходи за предоставянето на подобно меню, четири пъти по-скъпо от това на останалите затворници, ще се проведе разследване“, се сочи там. \r\n„Броят на евреите в затворите е малък. Смятам, че през 2014 г. имахме едва двама. Откакто един от затворниците прие юдаизма, ние станахме свидетели на огромен ръст на броя на хората, твърдящи, че са евреи, за да получат по-добра храна. Време е да разкрием този фарс и да направи нещо по въпроса. Но аз мога да видя какво ще стане след това – ще ни обвинят в религиозна дискриминация, ако им спрем дажбите“, съобщи анонимен служител от затвора. \r\nЛуиджи ди Майо, италиански депутат от партия „Движение пет звезди“ разкритикува неуспеха на ЕС при справянето с мигрантската криза, която непропорционално е засегнала страната му, пише The Dаily Express.\r\n„Драги президент Еманюел Макрон, не се познаваме, не сме имали шанс за среща, но искам да се възползвам от силата на интернет, за да ви изпратя съобщение. Около 80% от мигрантите, които пристигат в Европа минават през Италия. Това е проста математика. От 90-те хиляди мигранти, достигнали Италия през 2017 г., около 80 хил. са пристигнали в Италия“, заяви Ди Майо в публикуван от него клип в интернет. Той добави, че цената на миграцията тежи на страната му и призова към повече помощ от европейския бюджет.\r\n„Вие казвате, че сте проевропейски. Но да ви кажа нещо: лесно е да си проевропейски с чужди граници. Италия поема 98% от цената за приема на мигрантите. Миналата година италианците изразходваха 4,5 млрд. евро в сравнение със 100-те милиона евро, идващи от ЕС“, добави той.\r\n„Време е цяла Европа да разреши миграционния проблем. Ние не можем да се крием повече, не можем да се преструваме, че Италия не е член на ЕС. Президенте Макрон, време е да покажете някакъв кураж, да докажете че все още има Европейски съюз“, добави Де Майо.\r\nСградите на три тръста от Националната здравна система (НЗС) на Великобритания са се провалили на изпитанията за пожаробезопасност, проведени след пожара в „Гренфел Тауър“ в Лондон, пише The Guardian.\r\n„Нито една от сградите в град Шефилд, Северен и Южен Лондон не е използвана за пациенти“, сочи НЗС. Тръстът, отговарящ за обекта в Шефилд подготвя смяна на облицовката след негативните резултати от теста.\r\n„Безопасността на пациентите е начело. Няма да има прекъсванията в обслужването и грижата към тях“, сочи говорител на НЗС. \r\n Председателят на Европейската комисия Жан-Клод Юнкер нарече европейски депутати „нелепи “ във вторник, след като те не успяха да се явят на реч на министър-председателя на Малта Джоузеф Мускат, посочвайки, че те трябва да показват повече уважение към най-малката страна членка на съюза, пише The Independent.\r\nГ-н Юнкер, самият от малък Люксембург бе видимо ядосан на полупразния парламент в Страсбург. „Нелепи сте“, заяви председателят на ЕК пред събралите се да слушат речта на Мускат – рязка критика към друга институция на ЕС. „Фактът, че има само 30 депутати в момента показва, че парламентът не е сериозен“, добави той.\r\nЮнкер добави, че Малта заслужава повече, приключвайки своето шестмесечно председателство в ЕС. „Ако г-н Мускат бе г-жа Меркел или г-н Макрон, щяхме да имаме пълен кворум“, посочи той.\r\nСамият Мускат, който само се усмихваше по време на думите на председателя на ЕК, представи пред парламента отчет на председателството на страната си, фокусирано върху миграцията и Брекзит.", "date": "2017-07-05", "title": "Преглед на някои от основните теми в  британския печат (Агенция „Фокус“)"}
{"url": "http://www.focus-news.net/news/2017/07/05/2412112/reuters-sasht-iskat-svikvane-na-saveta-za-sigurnost-na-oon-vav-vrazka-s-raketnoto-izpitaniya-na-severna-koreya.html", "text": "САЩ са поискали съвещание на затворени врати на Съвета за сигурност на ООН относно последното ракетно изпитание на Северна Корея, предаде  Reuters.\r\nПрессекретарят на мисията на САЩ в ООН заяви, че срещата на Съвета най-вероятно ще се проведе в сряда. Пхенян съобщи, че успешно е провел изпитания на първата си междуконтинентална балистична ракета, която според анализаторите може да достигне до американския щат Аляска.  Виктор Турмаков", "date": "2017-07-05", "title": "Reuters: САЩ искат свикване на Съвета за сигурност на ООН във връзка с ракетното изпитания на Северна Корея"}
{"url": "http://www.focus-news.net/news/2017/07/05/2412133/vzglyad-na-turtsiya-y-e-rano-da-mechtae-za-sobstven-samoletonosach.html", "text": "Президентът на Турция Реджеп Тайип Ердоган заяви, че „самолетоносачът вече не е далечна мечта“ за страната.  Да не би той да вярва, че страната му се е приближила до възможностите , които имат едва няколко държави на света? При близко разглеждане е нетрудно да се забележи, че под думата „самолетоносач“ турските политици и военни имат предвид нещо съвсем различно, коментира руският вестник  “Взгляд“.\r\n„Турция възнамерява да построи собствен самолетосач“, заяви в понеселник президентът на страната Реджеп Тайип Ердоган. Тези платове бяха оповестени по време на пускането на вода на новия кораб на турския военноморски флот – корветата „Къналъада“.  „Ние сме задължени да станем едни от лидерите в корабостроенето, а самолетоносачът вече не е далечна мечта за нас“, обнадежди съгражданите си турският президент. Какво ще представлява корабът, който Ердоган \r\nнарича „самолетоносач“? Проектът „Анатолия“", "date": "2017-07-05", "title": "Взгляд: На Турция й е рано да мечтае за собствен самолетоносач"}
{"url": "http://www.focus-news.net/news/2017/07/05/2412130/vedomosti-gazprom-zapochva-da-dostavya-gaz-za-kitay-ot-20-dekemvri-2019-godina.html", "text": "„Газпром“ и китайската компания   CNPC подписаха споразумение за датата на началото на доставките на газ по газопровода „Силата на Сибир“, пише  Ведомости.\r\n„В рамките на преговори днес бе подписано споразумение между „Газпром“ и CNPC за началото на доставки на газ по „Силата на Сибир“ от 20 декември 2019 г.“, съобщи председателят на „Газпром“ Алексей Милер.  Договорът предвижда доставянето в Китай на до 38 млрд. куб. м. ежегодно в течение на 30 години. Документът бе подписан през май 2014 г. \r\nМилер напочва, че според оценките на експертите в близките години равнището на потребление на газ в Китай ще достигне до 300 млрд. куб. м. годишно. Той добави, че двете страни обсъждат и нови доставки на руски газ в Китай, като през есета „преговори по новите доставки ще преминат в окончателния си стадий“.  Виктор Турмаков", "date": "2017-07-05", "title": "Ведомости: „Газпром“ започва да доставя газ за Китай от 20 декември 2019 година"}
{"url": "http://www.focus-news.net/news/2017/07/05/2412132/ria-novosti-petima-dushi-sa-zaginali-v-kitay-pri-vzriv-v-gazoprovod.html", "text": "Петима души са загинали, а още 89 са пострадали при изтичане и взрив на газ по време на ремонтни работи в североизточната китайска провинция Цзилин. Инцидентът се е случил във вторник през деня край град Сунюан, предаде  РИА Новости.\r\nПо време на провеждани ремонтни дейности на канализационна тръба в близост до градската болница се случва изтичане на газ. Взривът се случва, когато сътрудници на компанията-оператор на газопровода пристигат на мястото на аварията. В резултат на взрива пострадват наблизо намиращите се хора, а също така медицински персонал и пациенти от болницата. \r\nВ момента е потвърдена гибелта на петима души, а още 89 души са ранени, от които 14 тежко. Виктор Турмаков", "date": "2017-07-05", "title": "РИА Новости: Петима души са загинали в Китай при взрив в газопровод"}
{"url": "http://www.focus-news.net/news/2017/07/05/2412135/premierat-boyko-borisov-poiska-gramotnost-za-vsyako-dete-obzor.html", "text": "Всяко едно дете в България не само да посещава, но да излиза и образовано от училище. За това призова премиерът Бойко Борисов в Министерския съвет по време на представянето на Механизъм за съвместна работа на институциите по обхващане и задържане в образователната система на деца и ученици. Той посочи, че иска правителството и министерствата да бъдат въвлечени и всяко дете да излиза ограмотено. Борисов подчерта, че това трябва да бъде направено с всички ресурси са правителството. Според него само така можем да достигнем до по-голяма производителност на труда. Той допълни, че безработицата в момента е 6% и не може да падне повече. Премиерът заяви, че не си спомня друго правителство с конкретна цифра, която е около 330 млн. лв. на година, да увеличава учителските заплати. Според него обаче най-важното е, че в България трябва да има образовани хора. „Виждате в Асеновград и Столипиново, или където и да било, образованието не е на необходимото ниво. Затова сигурно е правилно и необходимо и на полицаи, военни, санитари, доктори да се вдигнат заплатите. Всички искаме да се повишат. Решихме като начало незабавно да говорим за преподавателите. За тези, които създават образовани хора. Всичките ни други програми за иновации, растеж в икономиката минават през нивото на преподавателите“, коментира Борисов.\r\nПо думите му всяко едно дете в България трябва не само да посещава, но и да излиза образовано, да чете и пише, и да е с познания от училище. Според него само това гарантира и просперитета на икономиката и държавата. \r\nТой уточни, че безработицата не може да падне повече, защото в някои от етносите има хора, които не могат да пишат и четат и по този начин не могат да си намерят каквато и да е работа. „Искаме всички институции да бъдат въвлечени всяко дете да посещава училище и да излиза от там ограмотено. Това с всички ресурси, които имаме трябва да бъде направено. Молбата или заповедта ми е, че това е най-важното нещо, това е \"магистрала от знание\". Само с човешкия потенциал, който имаме, може да достигнем до по-голяма производителност на труда“, допълни премиерът. Според него България ще започне да се мери с останалите, когато производителността стане такава, каквато е в други държави, към които се стремим.\r\nНа заседанието си правителството прие решението за създаване на механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Причина за въвеждането му е необходимостта от интегрирана политика и ангажираност на всички ведомства и институции, свързани с образованието и с личностното и професионалното развитие на децата и учениците в България. Целта на механизма е да се подобри междуинституционалното взаимодействие и да се определят функциите и задълженията на всички отговорни страни. \r\nПо данни на Националния статистически институт през учебната 2015/2016 година 21 170 ученици са напуснали образователната система, което означава, че всеки 7-ми ученик между 15 и 18 години не е в училище. Основните причини са свързани със социално-икономически фактори, институционални проблеми, миграция, фактори на местоживеенето и жилищната среда, етнокултурни фактори, както и проблеми, свързани с образователната система.\r\nПредстои оптимизиране на процедурата за отпускане на семейни и други помощи в натура спрямо индивидуалните потребности на децата и учениците, както и засилване на санкционния механизъм спрямо родителите при неизпълнение на задълженията им по Закона за закрила на детето и Закона за предучилищното и училищното образование. Предвижда се създаване на процедура за предоставяне на информация от институциите и съвместни действия за налагане на санкции по реда на Закона за административните нарушения и наказания на родители, чиито деца в задължителна предучилищна и училищна възраст не посещават училище.\r\nСъздава се и Координационно звено под ръководството на заместник министър-председателя с функции на координация по отношение на дейността на МОН, със задача да осъществява междуинституционална координация и контрол на национално ниво за изпълнението на механизма.\r\nЛюба АЛЕКСИЕВА", "date": "2017-07-05", "title": "Премиерът Бойко Борисов поиска грамотност за всяко дете (ОБЗОР)"}
{"url": "http://www.focus-news.net/news/2017/07/05/2412134/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Турция Реджеп Тайип Ердоган заяви, че „самолетоносачът вече не е далечна мечта“ за страната. Да не би той да вярва, че страната му се е приближила до възможностите , които имат едва няколко държави на света? При близко разглеждане е нетрудно да се забележи, че под думата „самолетоносач“ турските политици и военни имат предвид нещо съвсем различно, коментира руският вестник “Взгляд“.\r\n„Турция възнамерява да построи собствен самолетосач“, заяви в понеселник президентът на страната Реджеп Тайип Ердоган. Тези платове бяха оповестени по време на пускането на вода на новия кораб на турския военноморски флот – корветата „Къналъада“. „Ние сме задължени да станем едни от лидерите в корабостроенето, а самолетоносачът вече не е далечна мечта за нас“, обнадежди съгражданите си турският президент. Какво ще представлява корабът, който Ердоган \r\n „Газпром“ и китайската компания CNPC подписаха споразумение за датата на началото на доставките на газ по газопровода „Силата на Сибир“, пише Ведомости.\r\n„В рамките на преговори днес бе подписано споразумение между „Газпром“ и CNPC за началото на доставки на газ по „Силата на Сибир“ от 20 декември 2019 г.“, съобщи председателят на „Газпром“ Алексей Милер. Договорът предвижда доставянето в Китай на до 38 млрд. куб. м. ежегодно в течение на 30 години. Документът бе подписан през май 2014 г.\r\nМилер напочва, че според оценките на експертите в близките години равнището на потребление на газ в Китай ще достигне до 300 млрд. куб. м. годишно. Той добави, че двете страни обсъждат и нови доставки на руски газ в Китай, като през есета „преговори по новите доставки ще преминат в окончателния си стадий“. \r\nВ Киев секретарят на Съвета за национална сигурност и отбрана на Украйна Александър Турчинов проведе среща със заместник-генералния секретар на НАТО по въпросите за новите предизвикателства Сорин Дукату. Те обсъдиха въпросите около задълбочаването на сътрудничеството във военно-техническата сфера и в сферата на киберсигурността между Украйна и страните членки на Алианса, пише “Независимая газета“.\r\nПресслужбата на Съвета за национална сигурност и отбранят съобщи, че по време на срещата Дукату е подчертал, че „Украйна е крайъгълен камък в евроатлантическата сигурност“. Освен това той е отбелязал важността от сътрудничеството в научната сфера и въпросите на киберсигурността. На свой ред Турчинов информира Дукару за ситуацията в източната част на Украйна.\r\nирийският министър по въпросите за националното помирение в Али Хайдар заяви по време на интервю пред руския вестник Известия , че Сирия напълно се е избавила от химическо оръжие, но дори и да притежава подобно, би било трудно да се представи, че Дамаск би имал полза от използването му.\r\n„На американците им стана известно за съществуващи уж планове за използване на химическо оръжие. Между другото на международно равнище бе потвърдено, че Сирия напълно се е избавила от него. В края на краищата ако имахме такова оръжие в арсеналите си, би било сложно да си представим, че Дамаск би имал изгода да го употреби“, заяви Али Хайдар.\r\nСпоред министъра сирийската армия побеждава и без оръжие за масово поразяване, „но явно на някои това не им се харесва“ и че често преди поредните преговори се появяват лъжливи информации и се извършват терористични актове.\r\n„От самото начало на преговорите преди всяка значима среща, била тя в Москва, Женева или Астана, се наблюдава сериозна ескалация на ситуацията“, напомни Али Хайдар.", "date": "2017-07-05", "title": "Преглед на някои от основните теми в  руския печат (Агенция „Фокус“)"}
{"url": "http://www.focus-news.net/news/2017/07/05/2412138/tenis-rodzhar-federer-ustanovi-rekord-na-uimbaldan.html", "text": "Швейцарският тенисист Роджър Федерер стана автор на нов рекорд на турнира в Уимбълдън, предаде Интерфакс.\r\nВ първия кръг на „Уимбълдън“ -2017 г. той  победи представителя на Украйна Александър Долгополов, отбелязвайки 85-тата си победа при участие в британския турнир. Това е нов рекорд в съревнованието – предишният рекорд от 84 победи, принадлежи на американеца Джими Конърс, играл в турнира от 1974 до 1982 г.  Виктор Турмаков", "date": "2017-07-05", "title": "Тенис: Роджър Федерер установи рекорд на „Уимбълдън“"}
{"url": "http://www.focus-news.net/news/2017/07/05/2412131/prezidentat-rumen-radev-i-predsedatelyat-na-pg-na-gerb-tsvetan-tsvetanov-v-zadochen-spor-za-gripeni-te-obzor.html", "text": "За огромно съжаление този парламент не произвежда закони, а политически скандали. Това мнение изрази президентът Румен Радев пред журналисти във връзка с временната анкетна комисия в парламента за процедурата за закупуване на нов боен самолет. По думите му парламентарната комисия е опит българският парламент да се превърне в постоянен трибунал за политическо въздействие. „Г-н Цветанов не разбира нищо от изтребители, той разбира от апартаменти. Единствената връзка между г-н Цветанов и авиацията това е, че говори на автопилот, друг му задава курса“, коментира Радев. \r\nПо повод срещата си с премиера Бойко Борисов Румен Радев обясни, че е била по инициатива на министър-председателя и на нея са обсъдили как да предотвратят войната между институциите, която някои политици от ГЕРБ се опитват да разпалват. „Мисля, че това е държавнически подход и оценявам усилията на г-н Борисов. Надявам се неговата партия да възприеме точно неговия подход“, посочи държавният глава. „Твърденията, декларациите и действията на г-н Борисов все по-често противоречат на тези на г-н Цветанов“, каза още той. \r\nДумите на държавния глава зам.-председателят на ПП ГЕРБ и председател на ПГ на партията Цветан Цветанов коментира в своята лична страница в социалната мрежа „Фейсбук“. Цветанов заяви, че ако има политик в България, който лично и със семейството си, е бил реална мишена и жертва на войните между различните власти в България, това е той. „Знам поуките и се научих да търся консенсус при всеки казус в парламента и не заради личното си его, а защото българите се умориха от подобни безсмислени битки. Затова ще подмина тона и обидните думи, с които днес президентът ме атакува персонално за създаването на комисията в Народното събрание, която ще анализира дали моделът \"Грипен\" е най-подходящият избор за военната ни авиация“, обясни Цветанов и уточни, че президентът е прав, че не е експерт по авиацията и никога не е твърдял обратното.\r\nЦветан Цветанов поясни, че като председател на най-голямата парламентарна група, тази на партия ГЕРБ, която е спечелила парламентарните избори, с колегите му са длъжни да защитят парите на българските данъкоплатци и българската държава, защото те също не са тесни специалисти по авиация. „Затова е добре комисията да бъде оставена да си свърши работата и да вземе отговорно решение, а политическият елит да слезе от небето и заедно да работим за земните, делнични проблеми на българите“, допълни той.\r\n„А колкото до противопоставянето ми с г-н Борисов, съветът ми е: Г-н Радев, не се пробвайте, други вече се провалиха. ГЕРБ е системна, устойчива партия и в нея са важни хората, не лидерите“, написа още Цветан Цветанов.\r\nПред журналисти в Министерски съвет вицепремиерът Томислав Дончев коментира, че не е хубаво политиците да коментират конкретни марки самолети, защото това създава впечатление, че изборът е предимно политически. Дончев заяви, че не желае да бъде вкарван в тази политическа интрига, доколкото тя съществува. За това дали има разкол в ГЕРБ или между отделните власти, вицепремиерът посочи, че емоциите са обострени, но това не се случва за първи път. „Думичката разкол или разцепление в ГЕРБ се върти сигурно от 2011 или 2012 г. Съдейки, по консолидацията на партията и резултатите от изборите, такова нещо няма“, каза още Томислав Дончев.", "date": "2017-07-05", "title": "Президентът Румен Радев и председателят на ПГ на ГЕРБ Цветан Цветанов в задочен спор за „Грипени“-те (ОБЗОР)"}
{"url": "http://www.focus-news.net/news/2017/07/05/2412140/neutraliziraha-prestapna-grupa-za-trafik-na-hora-s-tsel-seksualna-eksploatatsiya-v-ispaniya-germaniya-i-shveytsariya-obzor.html", "text": "Неутрализираха престъпна група за трафик на хора с цел сексуална експлоатация в Испания, Германия и Швейцария. Това стана ясно на брифинг в прокуратурата, в който взеха участие: Иван Гешев – административен ръководител на Специализираната прокуратура, Стоян Темелакиев – зам.-директор на ГДБОП, Красимир Тренчев – заместник на ръководителя и наблюдаващ делото прокурор, както и Рафаел Варас, задграничен представител на испанското вътрешно министерство у нас. \r\nВ операцията с название „Европа“ са участвали служители на отдел „Трансгранична организирана престъпност“ в ГДБОП, Специализираната прокуратура, както и Централната бригада за трафик на хора при Генералната дирекция на полицията в Испания. От брифинга стана ясно, че разследването е започнало в края на 2015 г., когато е била получена информация от испанските власти по линия на международното оперативно сътрудничество за засечена организирана престъпна група, която извършва дейността си и там. В началото на 2016 г. у нас било е образувано досъдебното производство и са проведени няколко координационни срещи, чрез които са изяснени задачите на всяка част на екипа, както и датата за съвместната реализация – 26 юни т.г. Общо са изпратени 16 европейски заповеди за арест. В хода на проведените действия на територията на страната са извършени процесуално-следствени действия на 17 адреса, иззети са документи, пари, накити, мобилни телефони, часовници и др. вещи. Задържани са осем участници в престъпната група. По същото време в Испания са извършени претърсвания на 21 адреса, откъдето също са иззети пари, накити, часовници, намерени са упойващи и наркотични вещества, български регистрационни табели и мобилни телефони, задържани са множество лица, съпричастни към престъпната дейност на групата.\r\nИзяснена е и схемата, по която е работила организираната престъпна група. В по-голямата си част набирането на жертвите у нас се е извършвало чрез измама, възползвайки се от техния социален статус. Пристигайки в Испания, групата е налагала своите условия на експлоатация върху тях, като не се е колебаела да използва насилие и заплахи. Жените са били принуждавани да крадат пари, кредитни карти и ценности от клиентите си, които след това са продавани на нелегалния пазар. Голяма част от участниците са били установени на адрес в град Торемолинос, Испания заедно с жертвите и от там жените били извозвани с коли или микробуси до района на Пуерто Банус в Марбея. В тази област групата, която работела при строго установени йерархични нива, имала пълен контрол над проституцията. Първи помагачи на лидерите са се явявали тези, които са осъществявали указанията им на територията на Испания. Установено е, че част от парите, получени от престъпната дейност, бивали декларирани като приходи от продажба на животни и се използвали за закупуване на движими и недвижими вещи. В групата се включвали и други помагачи, част от които и шофьорите, превозвали жертвите, управителки на домовете в Пуерто Банус, както и получателите, чрез които се извеждала открадната стока. Към този момент са идентифицирани 51 жертви. Работата по документирането на престъпната дейност на групата продължава.", "date": "2017-07-05", "title": "Неутрализираха престъпна група за трафик на хора с цел сексуална експлоатация в Испания, Германия и Швейцария (ОБЗОР)"}
{"url": "http://www.focus-news.net/news/2017/07/05/2412124/reuters-direktorite-na-razuznavaniyata-na-arabskite-darzhavi-provedoha-sreshta-v-kayro-den-predi-reshenieto-na-katar.html", "text": "Директорите на разузнавателните служби на Египет, Саудитска Арабия, ОАЕ и Бахрейн проведоха във вторник среща в Кайро, предаде  Reuters.\r\nСпоред египетската държавна информационна агенция МЕНА, позовавайки се на „информирани източници“, не предостави детайли относно срещата, която се проведе ден преди външните министри от четирите държави да проведат среща, за да решат дали да продължат санкциите, наложени спрямо Катар, заради обвиненията, че подпомага тероризма. \r\nДоха отрича обвиненията и е изпратила отговори по Кувейт, служещ като посредник в конфликта, отговори на наскоро изпратените към нея 13 искания, които събирането ще определи.  Виктор Турмаков", "date": "2017-07-05", "title": "Reuters: Директорите на разузнаванията на арабските държави проведоха среща в Кайро, ден преди решението на Катар"}
{"url": "http://www.focus-news.net/news/2017/07/05/2412141/pregled-na-mezhdunarodnite-novini-do-6-chasa-agentsiya-fokus.html", "text": "Официалната информационна агенция на Северна Корея съобщи, че новата междуконтинентална балистична ракета на страната може да пренася „голяма и тежка ядрена бойна глава“.\r\nУстройството, изстреляно във вторник, което бележи вододелен момент от оръжейната програма на Пхенян, мъже да достигне до американския щат Аляска според външни експерти. Според севернокорейската медия лидерът на страната Ким Чен-ун е посочил, че конфронтацията със САЩ е навлязла във „финалната си фраза“. \r\n*** Министерството на отбраната на Азербайджан съобщи, че в резултат на обстрел срещу населени места на линията на съприкосновение в Нагорни Карабах са загинали двама цивилни.\r\nПо-рано министерството на отбраната на Азербайджан съобщи за обстрел от арменска страна на населени места в близост до село Алханлъ във Физиулинския район.\r\n„При артилерийския обстрел от арменска страна в селото загинаха две жени. Броят на ранените се уточнява“, сочат от министерството.\r\n***. Генералният секретар на ООН Антонио Гутереш осъди извършения наскоро в Дамаск терористичен акт и заяви, че организаторите му трябва да бъдат наказани.\r\n„Ние осъждаме проведената вчера терористична атака в сирийската столица. Ние сме шокирани от крайното пренебрегване на човешкия живот от страна на престъпниците“ пише в официално заявление на говорителя на генералния секретар Стефан Дюжарик.\r\nСилите за сигурност на Сирия на 2 юли откриха три коли-бомби, опитващи се да влязат в Дамаск. Две от тях бяха обезвредени, но третата успя да достигне до центъра на столицата, където бе взривена. В резултат на това загинаха 18 души, а десетки цивилни бяха ранени.\r\n***. Президентът Тръмп реагира срещу последното севернокорейско изпитание на МБКР (междуконтинентална балистична ракета), и призова Китай да „прекрати това веднъж завинаги“.\r\nПрезидентът на САЩ Доналд Тръмп реагира на севернокорейското изпитание в социалната мрежа „Туитър“.\r\n„Северна Корея пусна още една ракета. Няма ли този тип да свърши нещо по-добро с живота си? Трудно е да се вярва, че Южна Корея и Япония могат да издържат на тези неща още дълго време. Може би Китай ще действа твърдо срещу Северна Корея, и ще прекрати тази нелепост веднъж завинаги“, написа американският президент в социалната мрежа „Туитър“.\r\n***. Сърбия няма да измени външната си политика, и няма да позволи да й бъде поставян избор между Русия и Европейския съюз.\r\nТова е заявил в специално изявление вицепремиерът на страната и министър на външните работи Ивица Дачич.\r\n„Отдаде ни се за последните пет години да издържим на целия натиск, който ни се прилагаше, за да останем на европейския път, без да изменяме отношенията с нашите партньори, най-вече с Русия и Китай. Същността на мъдрата политика е в това, да не позволяваме да ни поставят пред избор между Русия или ЕС“, заяви Ивица Дачич.\r\nАгенция „Фокус“ припомня, че по-рано министър-председателят на страната Ана Бърнабич заяви, че ако на Сърбия й бъде поставен такъв избор, тя ще избере Европейския съюз.\r\n*** Кюрдското регионално правителство (КРП) на северен Ирак привика иранския консул в Ербил, за да изрази неодобрението си за ирански артилерийски обстрел през границата.\r\nВ изявление, КРП осъди обстрела на граничната зона от ирански артилерийски батареи. От КРП призоваха иранските власти да се въздържат от подобни действия към цивилни региони.\r\nАгенция „Фокус“ припомня, че в понеделник ирански артилерийски батареи обстреляха областта Джоман, която се намира в контролираната от кюрдите иракска провинция Сюлеймания.. Русия може да разположи войски по границите на планираните зони за деескалация в Сирия, до две или три седмици .\r\nРуският дипломат Александър Лаврентиев е заявил, че това може да се случи веднага след финализирането на споразумение с Турция и Иран.\r\nПредстои властите в Москва, Анкара и Техеран да обсъдят детайлите на споразумението, заяви Лаврентиев по време на среща с ирански и турски представители в столицата на Казахстан Астана.\r\n***. Външният министър на Катар заяви, че исканията, които Саудитска Арабия и съюзниците й поставиха на Катар, са „нереалистични“.\r\n„Този списък е нереалистичен и неизпълним“, заяви външният министър Мохамед бин Абдулрахман ал Тани.\r\n„Не става въпрос за тероризъм, а за ограничаване свободата на словото“, каза той по време на съвместна пресконференция с германския си колега Зигмар Габриел.\r\nШейх Мохамед бин Абдулрахман ал Тани отказа да даде допълнително информация, но заяви, че Доха търси разрешение на дипломатическата криза в Персийския залив.", "date": "2017-07-05", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/07/05/2412136/the-hill-reks-tilarsan-prizova-kam-globalno-deystvie-za-da-spre-yadrenata-programa-na-severna-koreya.html", "text": "Държавният секретар на САЩ Рекс Тилърсън призова към „глобално действие“, за да се спре Северна Корея, след като страната заяви, че е извършила успешно изпитания на Междуконтинентална балистична ракета (МКБР) във вторник, пише  The Hill.\r\nТилърсън осъди ракетното изстрелване в официално заявление, сочейки, че „изпитването на МКБР представлява нова ескалация на заплахата към САЩ, нашите съюзници и партньори, региона и света“. „Необходимо е глобално действие за спиране на глобалната заплаха. „Всяка страна, която приема севернокорейски гастарбайтери, която ѝ предоставя военни или икономически ползи или не прилага напълно резолюциите на Съвета за сигурност на ООН, подпомага опасен режим“, добави той. \r\nТилърсън призова всички държави да покажат на Северна Корея, че ще има последствия заради нейните ядрени оръжие и че САЩ ще започнат да действат пред Съвета за сигурност на Съвета за сигурност и ще искат по строги мерки срещу Пхенян. „Ние, както и другите, сме ясни, че няма никога да приемем въоръжена с ядрено оръжие Северна Корея“, добави той.  Виктор Турмаков", "date": "2017-07-05", "title": "The Hill: Рекс Тилърсън призова към „глобално действие“, за да спре ядрената програма на Северна Корея"}
{"url": "http://www.focus-news.net/news/2017/07/05/2412126/pentagonat-sasht-vyarvat-che-severna-koreya-e-izpitala-mezhdukontinentalna-balistichna-raketa.html", "text": "Прессекретар на Пентагона съобщи, че САЩ са достигнали до заключение, че Северна Корея е провела изпитание на междуконтинентална балистична ракета, което е ново постижение в ракетната програма на Пхенян, предаде Reuters.\r\nПървоначално армията на САЩ прие, че ракетното изпитание е със среден обхват, но след задълбочено преглеждане на данните се е стигнало до извод, че най-вероятно става дума за двустепенна междуконтинентална балистична ракета.  Виктор Турмаков", "date": "2017-07-05", "title": "Пентагонът: САЩ вярват, че Северна Корея е изпитала междуконтинентална балистична ракета"}
{"url": "http://www.focus-news.net/news/2017/07/05/2412128/afp-severna-koreya-saobshti-che-neynata-mkbr-mozhe-da-nosi-golyama-i-tezhka-yadrena-boyna-glava.html", "text": "Официалната информационна агенция на Северна Корея съобщи, че новата междуконтинентална балистична ракета на страната може да пренася „голяма и тежка ядрена бойна глава“, предаде  AFP.\r\nУстройството, изстреляно във вторник, което бележи вододелен момент от оръжейната програма на Пхенян, може да достигне до американския щат Аляска според външни експерти.  Според севернокорейската медия лидерът на страната Ким Чен-ун е посочил, че конфронтацията със САЩ е навлязла във „финалната си фраза“.  Виктор Турмаков", "date": "2017-07-05", "title": "AFP: Северна Корея съобщи, че нейната МКБР може да носи „голяма и тежка ядрена бойна глава“"}
{"url": "http://www.focus-news.net/news/2017/07/05/2412145/koloezdene-peter-sagan-be-diskvalifitsiran-ot-tur-dyo-frans.html", "text": "Петер Саган  бе дисквалифициран от Тур дьо Франс заради сериозното застрашаване на друг колоездач. \r\nКъм края на четвърти кръг от обиколката на Франция Саган тласна с лакът Марк Кавендиш към бариерите. Журито прегледа инцидента и обяви, че участието на словака в състезанието приключва. \r\nКавендиш е в болницата с ожулено рамо, след като се блъсна в бариерите.  Виктор Турмаков", "date": "2017-07-05", "title": "Колоездене: Петер Саган бе дисквалифициран от Тур дьо Франс"}
{"url": "http://www.focus-news.net/news/2017/07/05/2412144/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура“. Забраната важи, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n• АМ „Хемус“ София – Ябланица от км 0+000 до км 78+554;\r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград – ГКПП „Кулата“;\r\n•\tпът I-5 Русе – Велико Търново;\r\n•\tпът I-9 Варна – Бургас;\r\n•\tпът II-99 Бургас – Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: до 15.07.2017 г. от п.в. „Карнобат“ до п.в. „Ветрен“ от км 325 до км 359 се извършва почистване и оформяне на земен окоп, както и изрязване и почистване на храсти в двете посоки. В участъка от км 308+107 до км 359+000 в участъка Деветак-Ветрен до 15.07.2017 г. се извършва косене на тревни площи и изрязване и почистване на храсти в двете посоки. област Стара Загора: До 12.07.2017 г. се изпълняват строителни дейности за допълнение на пътен възел „Плодовитово“ при км 165 на АМ „Тракия“ на два етапа. При първия етап от дейностите в участъка от км 165+202 до км 167+790 е въведена забрана за ползване на аварийната лента в платното за София, а при изпълнението на втория етап в участъка от км 165+500 до км 167+850 е въведена забрана за ползване на изпреварващата лента в платното за София.  Необходимо е шофьорите да се движат с повишено внимание, спазвайки въведеното ограничение на скоростта до 60 км/ч в платното в посока София.\r\nАМ „Хемус“: област София:\r\nОграничено е движението в тунел „Витиня“ в посока Варна, поради ремонтни дейности. Организацията на движението е:\r\n-\tЗа леки МПС:\r\nОт км 31+960 до км 33+850 и в тунел „Витиня“ движението се осъществява двупосочно в платното в посока София. В тунел „Витиня“ на съоръжението при км 33+600 се забранява движението в изпреварващата лента, като леките МПС се движат в по една лента в посока Софиа и в посока Варна.\r\nОт км 33+850 до км 36+750 движението е в двете платна на АМ „Хемус“;\r\nВ участъка от км 36+750 до км 37+720 поради ремонт на виадукта при км 37+520, движението се осъществява двупосочно в платно за София. \r\n-\tЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nДо 21.07.2017 г. е ограничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в платното в посока София. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: до 17.07.2017 г. движението е в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъкът е сигнализиран с необходимите пътни знаци. :\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; от км 143+164 до км 146+856 – превантивно поддържане. Стесняване на една от лентите за движение. Срок: 07.07.2017 г.; Мездра-Новачене от км 163+000 до км 175+600 – ремонт на ограничителни системи. Една от лентите е затворена за движение. Срок до 07.07.2017 г.; Обходен път на гр. Враца от км 0+000 до км 6+500 –полагане на напречна пътна маркировка. Една от лентите е затворена за движение. Срок до 07.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Благоевград-Кресненско ханче от км 363+000 до км 392+000 – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 07.07.2017 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 07.07.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: Румянцево-Джурово от км 151+000 до км 164+000 – полагане на напречна хоризонтална маркировка. Срок до 15.07.2017г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000– движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 10.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; Палаузово-Шипка от км 155+000 до км 170+000 – движение в едната лента, поради извършване на ремонтни дейности по асфалтовата настилка.  Срок до 06.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.;  Кърджали-Момчилград-Макза-Граница Гърция от км 346+350 до км 350+000 между гр.Кърджали и спирка Джебел – ремонтни дейности. Срок до 06.07.2017г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Кюстендил: от км 38+000 до км 42+480 – движение в една лента, поради частични ремонти на асфалтовата настилка. Сигнализирано с необходимите пътни знаци. Срок до 19:00 часа на 02.05.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: от км 276+000 до км 282+000 Окоп-Елхово, движение в една лента – ремонтни дейности по настилката. Срок до 10.07.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: В участъка Кранево-Варна при км 83+100 е ограниченото движение на МПС над 10 т до 31.07.2017 г. Обходен маршрут: Кичево-Оброчище. При км 83+300 и от км 84+500 до км 85+000 е ограничена скоростта – 30 и 60 км/ч до 31.07.2017 г., поради свлачищни процеси. област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 07.07.2017 г.; км 168+100 до км 224+900 в посока Обзор-Поморие – подмяна на пътни знаци. Срок до 10.07.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-прохода Предел от км 5+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 07.07.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198 Марино поле-с. Струмешница от км 61+000 до км 91+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.; път III-198 Горно Спанчово-Катунци от км 44+000 до км 46+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г.; път III-1972 с. Блатска до с. Боголин от км 5+000 до км 15+000 – частични ремонтни дейности на асфалтовата настилка. Движението ще се извършва в лявата или дясната лента за движение, съгласно поставените пътни знаци. Срок до 06.07.2017 г.ОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път II-99 Бургас-Караагач от км 0+000 до км 49+000 – движение с повишено внимание, поради частични ремонтни работи по асфалтовата настилка. Срок до 07.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-99 от км 0+000 до км 20+500 Бургас-Созопол –хоризонтална маркировка.Срок до 21.07.2017г.;път III-5392 от км 11+000 до км 17+900 Камено-Братово – хоризонтална маркировка. Срок до 21.07.2017г.; път III-6008 от км 0+000 до км 7+800 в учстъка Джънбо-надлеза на Лукойл – хоризонтална маркировка. Срок до 21.07.2017г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 21.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 21.07.2017г.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-24 Нови Пазар-Изворник-Ст.Караджа-Червенци-Бдинци от км 25+000 до 42+000 – частичен ремонт на пътната настилка. Срок до 05.07.2017г.; път II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности .Движението на МПС се осъществява в свободната лента. Срок до 16.04.2018 г.; път III-2902 Въглен-Кичево от км 12+000 до км 14+000 – ремонтни дейности на асфалтовата настилка. Движение в свободната от ремонтни дейности лента. Срок до 15.07.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът IІ-53 ,Поликраище-Г.Оряховица – частичен ремонт на пътната настилка в участъка от км 2+200 до км 6+470. Движението се осъществява в една лента чрез последователно пропускане в двете посоки от регулировчици. Срок до до 05.07.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-114 с.Ружинци и с. Фалковец от км 42+000 до км 47+000 – движение с повишено внимание, поради ремонтни дейности. Срок до 10.07.2017 г.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 14.07.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-133 Бяла Слатина-Алтимир км 0+000 до км 12+100 – изсичане на храсти. Стесняване на една от лентите за движение. Срок до 15.07.2017г.;път III-133 Бързина-Манастирище от км 27+850 до км 28+160 – направа насип от скален материал. Стесняване на дясното платно за движение. Срок до 15.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-623 Враня стена-Габрешевци от км 62+800 до км 65+360 – движение с повишено внимание, поради частични ремонтни дейности на асфалтовата настилка. Срок 05.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 05.07.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.; път III-507 Кърджали-Мост от км 14+000 до км 17+000 с.Чифлик и с.Мост – извършване на частични ремонтни дейности до 07.07.2017г.; път III-593 Падало-Орешари-Маджари-Долно Ботево от км 0+000 до км 18+000 между с.Падало и с. Орешари –  ремонтни дейности. Срок до 07.07.2017г.; път III-5902 п.к.Звездел-п.к.Голяма чинка от км 1+000 до км 6+000 между Рудник Звездел и с.Конче – ремонтни дейности. Срок до 07.07.2017г.; път III-8653 Кобиляне-Брезен-Боровица-Сполука  от км 16+000 до км 19+000 между селата Боровица и Сполука – ремонтни дейности.Срок до 07.07.2017г.ОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 10.07.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът ІІ-35 Троян-Ловеч от км 46+105 до км 71+000 – полагане на хоризонтална маркировка. Срок до 12.07.2017г.; път ІІІ-305 Садовец-Гложене от км 25+000 до км 51+800 – движение с повишено внимание , поради частични ремонтни дейности на пътната настилка тип „Печматик“. Срок до 07.07.2017 г.; път ІІІ-358 Шипково-Рибарица от км 22+300 до км 34+500 – движение с повишено внимание, поради частични ремонтни дейности на пътната настилка тип „Печматик“. Срок до 07.07.2017 г.; път ІIІ-402 от км 0+000 до км 30+548 Български извор-Добродан движение с повишено внимание  – косене на банкети и рязане на храсти. Срок до 14.07.2017г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът II-84 Света Петка-Юндола от км 50+000 до км 55+000 – полагане на хоризонтална маркировка. Срок до 05.07.2017г.; път III-376 Превала-гара Костандово от км 13+000 до км 16+000 – частичен ремонт на пътна настилка. Срок до 05.07.2017г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.ОПУ-Плевен:\r\nВременно са въведени следните ограничения за движение на МПС: \r\nПът III-137 Крушовене-Брегаре – ограничава се движението за всички МПС, поради стичаща се кал и вода върху пътното платно. \r\nОбходен маршрут: път II-11 Крушовене-Байкал-Гиген, по общински път Гиген-село Искър-Славовица до кръстовището с път III-3004 Ореховица-Тръстеник и по път III-3004 от разклона за Тръстеник до Ореховица-Брегаре.\r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-306 Кнежа-Селановци от км 44+000 до км 50+000 – поетапно движение в едната лента и преминаване с повишено внимание, поради частично асфалтиране. Срок до 05.07.2017 г.;  път ІІІ-304 Дебово-разклон Санадиново от км 14+000 до км 21+000 – регулирано поетапно движение в едната лента, поради ремонтни дейности на асфалтовата настилка Срок до 07.07.2017 г.; път ІІІ-3404 Дебово-разклон Любеново от км 0+000 до км 7+000 – регулирано поетапно движение в едната лента, поради ремонтни дейности на асфалтовата настилка Срок до 07.07.2017 г.;ОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Търговище-Разград от км 9+800 до км 30+600 движението е в една лента в и се контролира от регулировчици и се пропуска в една лента до 01.09.2018 г.; път II-51 Лозница-с. Мировец от км 89+517 до км 93+517 – частичен ремонт на асфалтова настилка. Срок до 07.07.2017 г. ОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности: няма.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-7001 от кръстовище с път ІІІ-207 до с. Войново от км 0+000 до км 15+305 – частичен ремонт на асфалтова настилка. Срок до 07.07.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІ-37 Барутин-Батак от км 200+600 до км 219+340 – частични ремонти на асфалтовата настилка. Срок до 07.07.2017 г.; път ІІІ-197 Доспат-Настан от км 53+000 до км 86+000  – частични ремонти на асфалтовата настилка.  Срок до 07.07.2017 г.;път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-866 Стойките-Девин от км 27+000 до км 50+300 – частични ремонти на асфалтовата настилка. Срок до 05.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПо път III-822 Самоков-Ихтиман от км 21+600 до км 35+100 шофьорите да се движат с повишено внимание, поради извършване на частични ремонтни дейности до 05.07.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово допълнение на пътен възел ,,Плодовитово‘‘:\t\r\nI етап: От км 2+070 до км 2+265 дясно без отбиване  на движението по обходни маршрути,ограничаване на скоростта до 50 км/ч и стесняване на дясна лента.\r\nII етап: От км 2+085 до км 2+280 ляво без отбиване на движението по обходни маршрути , с ограничаване на скоростта до 50 км /ч и стесняване на лява лента. Срок до 12.07.2017 г.;път III- 6602 Старозагорски бани-Пъстрово от км 14+000 до км 29+963 – частични ремонтни дейности на асфалтова настилка. Срок до 07.07.2017 г. ОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът III-707 Петолъчката-Воденичене от км 4+000 до км 7+341 – движение в една лента, поради ремонтни дейности на асфалтовата настилка. Срок до 10.07.2017 г.; път III-5308 Калчево-Саранско от км 1+636 до км 1+672 – движение в една лента, поради ремонтни дейности на асфалтовата настилка. Срок до 07.07.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; път ІІІ–7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 07.07.2017 г.: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017-07-05", "title": "Актуална пътна обстановка"}
{"url": "http://www.focus-news.net/news/2017/07/05/2412143/tass-arabsko-kyurdskite-otryadi-vodyat-boeve-sreshtu-islyamska-darzhava-v-starata-chast-na-rakka.html", "text": "Формированията на въоръжената коалиция Сирийски демократически сили са отбили от терористите от „Ислямска държава“ квартал \"Каср ал Банат\" в град Ракка. Арабско-кюрдските отряди в състава на СДС за достигнали до старинната част на града, след като ВВС на коалицията под егидата на САЩ разрушиха на две места крепостната стена, предаде ТАСС, позовавайки се на местни медии.\r\nВ момента се водят ожесточени улични боеве, при които са избити десетки терористи. Старият град е добре укрепен и е обкръжен от 2,5 км стена. Вътре са съсредоточени и основните сили на „Ислямска държава“.  В неделя отрядите на СДС прекосиха река Ефрат и влязоха в южните части на Ракка.  Те са успели да унищожат няколко коли –бомби и безпилотни летателни апарати на терористите.  Виктор Турмаков", "date": "2017-07-05", "title": "ТАСС: Арабско-кюрдските отряди водят боеве срещу „Ислямска държава“ в старата част на Ракка"}
{"url": "http://www.focus-news.net/news/2017/07/05/2412129/plyus-info-makedoniya-zemetresenie-s-magnitud-41-be-registrirano-kray-ohrid.html", "text": "В района на Охрид е регистрирано ново земетресение с магнитуд от 4,1 по скалата на Рихтер, предаде македонската медия \"Плюс Инфо\". \r\nПет минути след полунощ местно време (1:00 през нощта българско време),  ново земетресение с магнитуд 4.1 разтърси охридския регион. Епицентърът е на 9 км. от село Косел и на 11. км от Ресен.\r\nВ 22:07 часа вечерта, охридчани усетиха още един слаб трус с магнитуд 2,8.", "date": "2017-07-05", "title": "\"Плюс Инфо\" (Македония): Земетресение с магнитуд 4,1 бе регистрирано край Охрид"}
{"url": "http://www.focus-news.net/news/2017/07/05/2412148/grabezhat-na-inkaso-avtomobil-ot-nachaloto-na-godinata-e-bil-instseniran-ot-shofyora-saprugata-mu-i-negov-priyatel-obzor.html", "text": "Грабежът на инкасо автомобил от началото на годината е бил инсцениран от шофьора, съпругата му и негов приятел. Това стана ясно от думите на градския прокурор Емилия Русинова по време на брифинг в сградата на Съдебната палата. Тя припомни, че на 27 януари 2017 г. около 21.45 часа в близост до търговски център „The mall“ беше извършен въоръжен грабеж на инкасо автомобил, от който бяха отнети около 360 000 лв. В резултат на множество оперативно-издирвателни мероприятия, процесуално-следствени действия, включително и специални разузнавателни средства, се е стигнало до разкриване на това престъпление и сутринта на 4 юли около 8.00 часа са били задържани извършителите. По думите й са били намерени част от парите, предмет на престъплението. Те са били пакетирани по начина, по който са били отнети от инкасо автомобила, с лепенките на съответната фирма, което е безспорно за тях, че именно те са част от средствата, отнети по време на въоръжения грабеж. „Към днешна дата можем да кажем, че е инсцениран въоръжен грабеж, тъй като от събраните доказателства правим извод, че в него са участвали шофьорът на инкасо автомобила, негов приятел и съпругата на шофьора“, допълни тя. Русинова посочи, че паричните средства са намерени в дома на близка приятелка на шофьора, с която той е имал лични отношения. „При инсценирания въоръжен грабеж шофьорът на автомобила, който се казва Явор Георгиев е предоставил на своя приятел собствените си белезници и тиксо, което е било предварително подготвено, с които той е бил закопчан, а тиксото е било залепено на устата му. Приятелят на Явор Георгиев се казва Илиян Илиев, който също смятаме, че е участник в престъплението. Илиян Илиев, заедно със съпругата на Явор Георгиев са били в близост до мястото, където е спрял инкасо автомобилът и в момента, в който другия служител е слязъл от него и отишъл да отнесе съответната пратка, в автомобила е влязъл Илиян Илиев“, каза още градският прокурор. Тя допълни, че освен тези 360 000 лв., които са били отнети, в автомобила са останали около 405 000 лв. По думите й това веднага е породило въпросът защо е взета едната част, а са останали другите. „Макар и да прозвучи смешно, сакът, който са носили предварително подготвен, се е оказал малък. Впоследствие инкасо автомобилът е намерен малко по-далеч от мястото на извършения грабеж. В него е открит Явор Георгиев и в резултат на множество действия по разследването, се стигна до днешния момент. От белезниците има ДНК профил на повече от едно лице, което предстои да се изследва и установи чий е“, обясни Русинова. Тя уточни, че в резултат на използваните СРС-та, е събрана информация, която впоследствие е установена и чрез други доказателства. Градският прокурор добави, че е намерено и саморъчно написано писмо от Илиян Илиев, в което прави самопризнание за това, което е извършил, за парите, които е получил и каква част не е получил. Русинова поясни, че в разговор със своя брат по телефона Илиев е споменал за това писмо. „Брат му е имал съмнение, че той е извършил някакво престъпление, поради което е искал и от него средства. Индиректно Илиян Илиев е споделил, че действително е извършил нещо, което е малко по-леко наказуемо от убийство“, допълни тя. По думите й по делото предстои всеки момент да бъдат привлечени в качеството на обвиняеми тримата извършители, като по отношение на тях ще бъде определена мярка за неотклонение „задържане до 72 часа“ и в рамките на определения от закона срок ще бъде внесено искане за постоянна мярка. \r\nДиректорът на СДВР ст. комисар Ивайло Иванов допълни, че именно шофьорът на инкасо автомобила е мозъкът на операцията, измислил е схемата и си е намерил съучастници. „Пестелив е бил при харченето, по-голяма част от сумата е намерена. Още от януари месец, след като се появяват съмненията за инсцениран грабеж, е създаден екип между СДВР и „Национална полиция“ под ръководството на Прокуратурата. След като бяхме убедени вече, че имаме годни доказателства, които могат да послужат за задържане, пристъпихме към реализация. Имахме данни, че евентуално лицата може да са въоръжени, тъй като единият е служител на охранителна фирма. За задържането беше използван специализирания отряд „Кобра“ на СДВР“, коментира Йорданов. По думите му за щастие всичко е минало благополучно. \r\nГрадският прокурор Емилия Русинова добави, че инкасо автомобилът е бил с повреди и се е оказало, че заключването не е било достатъчно добро. Тя поясни, че няколко дни преди това е установено, че Явор Георгиев е карал този автомобил. Русинова коментира още, че парите са били намерени зад гардероб на земята. От брифинга стана ясно още, че на един от адресите е намерено незаконно оръжие с боеприпаси. \r\nАгенция „Фокус“ припомня: Около 300 хил. лв. са откраднати от инкасо автомобил в столицата. Сигналът за извършения въоръжен грабеж от инкасо автомобил е подаден в петък към 22.50 часа от охранителната фирма. По първоначални данни престъплението е извършено към 21.30 часа, когато единият от служителите е слязъл от автомобила, за да прибере оборота в магазин на бул. „Цариградско шосе“, обслужван от фирмата. Другият охранител е останал сам в инкасо автомобила, бил изненадан от двама маскирани и принуден да потегли в посока „Полигона“. В края на една от улиците те го завързали за седалката, взели един от саковете с пари и избягали. Липсата на специализираната кола била установена от втория охранител, излизайки от магазина, който веднага сигнализирал работодателя си. Охранителната фирма подала сигнал в полицията, след като открила автомобила и служителя си. От инцидента няма сериозно пострадали.\r\nОт МВР тогава съобщиха, че са констатирани сериозни пропуски в осъществяваната от служителите на фирмата инкасо дейност, в резултат на което са създадени условия за извършеното престъпление. Според събраната информация нападателите са се възползвали от небрежността на служителите, отговорни за осъществяваната охрана. \r\nЛюба АЛЕКСИЕВА", "date": "2017-07-05", "title": "Грабежът на инкасо автомобил от началото на годината е бил инсцениран от шофьора, съпругата му и негов приятел (ОБЗОР)"}
{"url": "http://www.focus-news.net/news/2017/07/05/2412149/predstoyashti-sabitiya-v-stranata-za-5-yuli-agentsiya-fokus.html", "text": "***\r\nОт 9.00 часа ще се проведе редовно заседание на Народно събрание. \r\n***\r\nВ Университета за национално и световно стопанство ще се проведе първият изпит от редовната кандидат-студентска изпитна сесия – по български език и литература, на който ще се явят 1558 кандидат-студенти.\r\n***\r\nВ СУ „Св. Климент Охридски“ ще се проведе Международния форум: „Мисия: чиста храна, честен поминък“, който ще бъде открит от министъра на земеделието, храните и горите Румен Порожанов, посланика на Швейцария Денис Кнобел, заместник-министъра на околната среда и водите Атанаска Николова и ректора на СУ „Св. Климент Охридски“ проф. Анастас Герджиков.\r\n***\r\nОт 9.00 часа 26 състав на Софийски градски съд ще заседава по  предложение от началника на затвора в София за предсрочно условно освобождаване на Валентин Димитров.\r\n***\r\nОт 9.30 часа 16 състав на Специализираният наказателен съд ще гледа делото срещу Георги И., Георги А., Аксел Е., Геомил Н., обвинени в образуване и ръководене на организирана престъпна група. \r\n***\r\nОт 9.30 часа 4 състав на Специализирания наказателен съд ще гледа делото срещу Ценко Ч., Мартин Ч. и др., обвинени в образуване и ръководене на организирана престъпна група. \r\n***\r\nОт 9.30 часа първи състав на Специализирания наказателен съд ще заседава по делото срещу Стоян И., квалифицирани състави на изнудване.\r\n***\r\nОт 10.00 часа 7 състав на Специализирания наказателен съд ще гледа делото срещу Илиан М., Ангел П., Живомир Б., Илиан К. и др. обвинени в образуване и ръководене на организирана престъпна група.\r\n***\r\nОт 10.00 часа 5 състав на Специализирания наказателен съд ще гледа делото срещу Илчо И., Станко Р., Желязко И., Станислава И. и др. обвинени в образуване и ръководене на организирана престъпна група.\r\n***\r\nОт 10.00 часа 1 състав на Софийски градски съд ще заседава по делото срещу Огнян Донев и Борис Борисов (чл.255-257 НК).\r\n***\r\nОт 10.00 часа в залата на УМБАЛ „Св. Иван Рилски“ ще се проведе пресконференция по повод провеждането на Трети източно-европейски курс по епилепсия под егидата на Световната лига по епилепсия, организирана от Българското дружество против епилепсия.\r\n***\r\nОт 11.00 часа на площада пред Народното събрание ще се проведе протест на служителите на МВР. \r\n***\r\nОт 11.00 часа в Народното събрание и в Министерски съвет ще бъде внесена петиция-подписка на протестиращите в Асеновград граждани против агресията на ромите, пребили децата спортисти на 26 юни.\r\n***\r\nОт 11.00 часа в Галерия „България“ ще се състои пресконференция по повод предстоящия концерт на световноизвестния цигулар Максим Венгеров в София.\r\n***\r\nОт 11.00 часа 17 състав на Специализирания наказателен съд ще заседава по делото срещу Христо И., квалифицирани състави на изнудване.\r\n***\r\nОт 11.30 часа пред Паметника на Незнайния войн ще се състои тържествена церемония по извършване на водосвет на знамената и поднасяне на венци за почитане подвига на служителите от МВР, отдали живота си при изпълнение на служебния дълг, по случай професионалния празник на МВР. \r\n***\r\nОт 11.30 часа в северното фоайе в сградата на българския Парламент на пл. „Народно събрание“ №2 ще бъде представена изложба по проекта „Аз съм Българка!” на Радослав Първанов.\r\n***\r\nОт 13.00 часа 2 състав на Специализирания наказателен съд ще заседава по делото срещу Никола Н., обвинен в укриване и неплащане на данъчни.задължения.\r\n***\r\nОт 13.30 часа 11 състав на Специализирания наказателен съд ще гледа делото срещу Симеон Т., Добрин Д., Веселин Р., Красимир Н., Георги Г. и др. обвинени в образуване и ръководене на организирана престъпна група\r\n***\r\nОт 16.00 часа в парка „Заимов“, при театър „София“, ще се проведе първият по рода си НАТУРА ФЕСТ.\r\n***\r\nОт 19.00 часа в лятната градина на хотел \"Хилтън\" ще бъде проведена Церемонията по награждаване на победителите в 20-ото издание на класацията \"ТОП 100 на технологичните компании в България\".\r\n***\r\nОт 19.30 часа в Борисовата градина ще се състои Концерт от цикъла „Остров на музиката“ – Джаз формация „София”.\r\n***\r\nОт 11.00 часа в заседателната зала на Община Бургас ще се проведе пресконференция, посветена на предстоящия Международен гимнастически фестивал.\r\n***\r\nОт 10.00 часа в градинката зад паметника на Христо Ботев ще се състои „Приказни пътечки“ от програмата „Лято в библиотеката 2017.\r\n***\r\nОт 09.30 часа служители на Районно управление „Полиция” - Велико Търново ще посетят децата от ОДЗ \"Ален Мак\".\r\n***\r\nОт 10.00 часа в ДГ „Райна Княгиня” ще се проведе програма „Корени и криле” - детско-ученическа среща по повод предстоящата 140-годишнина от Освобождението на Търново. \r\n***\r\nОт 10.00 часа пред Читалище „Надежда” ще се състои работилница „Сръчни ръце” на Клубът по битова култура, които ще представят свои художествени изделия. \r\n***\r\nОт 10.00 часа служители на Пътна полиция ще посетят ЦДГ „Ивайло”.\r\n***\r\nОт 11.00 часа във фоайето на Читалище „Надежда” ще се проведе „Творческо ателие „Красотата на българския фолклор“ с ръководител Райчо Димитров, хореограф.\r\n*** \r\nОт 10.00 часа художници ще рисуват града под мотото „Цветни улици“, с което продължават Празниците на културата.\r\n***\r\nВ Регионална библиотека „Дора Габе“ – арт галерия ще бъде открита изложба от конкурс за рисунка „С очите си видях бедата 2017“, на класираните за участие в международния кръг.\r\n***\r\nВ Регионална библиотека „Дора Габе“ ще бъде представена витрина с библиотечни документи по повод 140 години от рождението на Елин Пелин.\r\n***\r\nОт 10.00 ч. Районно управление „Полиция“ ще посетят ЦДГ \"Радост\" в Елена. \r\n***\r\nОт 10.30 часа в залата на Областна администрация ще се проведе Съвет за тристранно сътрудничество. \r\n***\r\nОт 10.00 часа служители на Районно управление „Полиция“ ще посетят ЦДГ \"Слънце\", \"8 март\" и \"Вяра, Надежда и Любов\" в Павликени.\r\n***\r\nОт 9.00 часа Окръжният съд в Пазарджик ще заседава по делото срещу 14 обвиняеми за разпространение идеите на ИДИЛ. \r\n***\r\nОт 9.30 часа в Аграрния университет – Пловдив ще се проведе Българо-китайска конференция за сътрудничество в областта на земеделието.\r\n***\r\nОт 16.00 часа в офиса на ПП ГЕРБ в район „Южен” на ул. „Академик Петър Динеков”№1А, Радослава Ташкова, председател на Групата на ПП ГЕРБ и заместник-председател на Общински съвет  - Пловдив, ще се срещне с граждани.\r\n***\r\nОт 16.00 часа в офиса на ПП ГЕРБ в район „Южен” на ул. „Академик Петър Динеков”№1А Георги Василев ще се срещне с граждани.\r\n***\r\nОт 17.00 часа в офиса на ПП ГЕРБ в район „Източен” на ул. „Коста Паница”№5 Ани Лафчиева ще се срещне с граждани. \r\n***\r\nОт 17.30 часа в офиса на ПП ГЕРБ в район „Южен” на ул. „Академик Петър Динеков”№1А, д-р Аргир Аргиров ще се срещне с граждани. \r\n***\r\nОт 17.30 часа в офиса на ПП ГЕРБ в район „Източен” на ул. „Коста Паница”№5 Емил Русинов ще се срещне с граждани. \r\n***\r\nВ 10.00 часа служители на Районно управление „Полиция“ ще посетят децата от ЦДГ \"Чиполино\" в Свищов.\r\n***\r\nОт 10.00 часа в Центъра за административно обслужване ще се проведе брифинг на общинското ръководство.\r\n***\r\nОт 11.00 часа в хотел „Национал Палас“ - гр.Сливен, зала „Галерия“, ще се проведе информационна среща във връзка с обявена от Центъра за образователна интеграция на децата и учениците от етническите малцинства (ЦОИДУЕМ) Конкурсна процедура 33.16-2017 г. за набиране на проектни предложения, свързани с образователната интеграция на деца и ученици от етническите малцинства.\r\n***\r\nОт 10.00 часа Районно управление „Полиция“ - Стражица ще посетят ОДЗ \"Сава Цонев\" в Стражица.\r\n***\r\nОт 9.30 часа Сдружение „Музите” и Община Созопол организират XII Международен младежки фестивал-конкурс на изкуствата „Музите” под патронажа на вицепрезидента Илияна Йотова.\r\nОт 14.00 часа в залата на Областна администрация ще се състои брифнг на областния управител по повод водните обекти в областта.", "date": "2017-07-05", "title": "Предстоящи събития в страната за 5 юли (Агенция „Фокус“)"}
{"url": "http://www.focus-news.net/news/2017/07/05/2412137/tass-savetat-za-sigurnost-na-oon-shte-provede-zasedanieto-otnosno-kndr-v-otkrit-rezhim.html", "text": "Съветът за сигурност на ООТ по молба на САЩ, Южна Корея и Япония ще проведе открито заседание за обсъждането на ракетното изпитание, проведено от КНДР, предаде  ТАСС.\r\n„Преди известно време постоянният представител на САЩ в ООН Ники Хейли и нейните колеги от Япония и Южна Корея поискаха провеждането на извънредна среща на Съвета за сигурност на ООН в отговор на проведеното от Северна Корея изстрелване на междуконтинентална балистична ракета. Сесията на Съвета за сигурност ще се състои в сряда, 5 юли в 15:00 часа (20:00 часа българско време)“, пише в официално заявление на Съвета за сигурност на ООН.  Виктор Турмаков", "date": "2017-07-05", "title": "ТАСС: Съветът за сигурност на ООН ще проведе заседанието относно КНДР в открит режим"}
{"url": "http://www.focus-news.net/news/2017/07/05/2412150/predstoyashti-mezhdunarodni-sabitiya-za-5-yuli-agentsiya-fokus.html", "text": "Германският канцлер Ангела Меркел ще се срещне с китайския президент Си Дзинпин.\r\n*** Американският президент Доналд Тръмп ще бъде във Варшава.\r\n*** Петият кръг на сирийските мирни преговори, в които Русия. Русия, Турция и Иран ще обсъдят създаването на зони за сигурност в Сирия.\r\n*** Германският канцлер Ангела Меркел ще проведе работна вечеря с южнокорейския президент Мун Дже-ин.\r\n*** Френският президент Еманюел Макрон ще се срещне с президента на Палестинската автономия Махмуд Абас.\r\n*** Руският външен министър Сергей Лавров ще се срещне с лидера на Арабската лига Ахмед Абул Гейт.\r\n*** Британската кралица Елизабет Втора ще се срещне с канадския министър-председател Джъстин Трюдо.\r\n*** Катарският външен министър шейх Мохамед бин Абдулрахман ал Тани ще говори за блокадата на Катар от страна на другите страни в Персийския залив.\r\n*** Външните министри на Египет, Саудитска Арабия, Бахрейн и ОАЕ ще се срещнат за да обсъдят дипломатическата криза с Катар.\r\n*** Индийският министър-председател Нарендра Моди ще се срещне с израелския премиер Бенямин Нетаняху.", "date": "2017-07-05", "title": "Предстоящи международни събития за 5 юли /Агенция „Фокус“/"}
{"url": "http://www.focus-news.net/news/2017/07/05/2412151/nimh-shte-bade-predimno-slanchevo-s-maksimalni-temperaturi-mezhdu-27-32.html", "text": "През деня ще бъде предимно слънчево, с развитие на купеста облачност в следобедните часове, но вероятността за валежи е малка. Вятърът и в Източна България ще отслабне. Температурите ще се повишат, максималните ще са между 27° и 32°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Красимир Стоев. Атмосферното налягане е малко по-високо от средното за месеца – ще се повиши още малко. \r\nНад Черноморието ще е предимно слънчево. Ще духа слаб до умерен североизточен вятър. Максимални температури на въздуха: 26°-27°. Температурата на морската вода е 24-26°, на север от н. Калиакра – 20°. Вълнението на морето ще бъде 2 – 3 бала.\r\nНад планините ще е предимно слънчево, с развитие на купеста облачност в следобедните часове. Валежи са малко вероятни. Вятърът ще отслабне. Максимална температура на височина 1200 метра - около 19°, на 2000 метра – около 12°.", "date": "2017-07-05", "title": "НИМХ: Ще бъде предимно слънчево, с максимални температури между 27° – 32°"}
{"url": "http://www.focus-news.net/news/2017/07/05/2412154/veliko-tarnovo-dvizhenieto-po-patya-byala-pleven-v-rayona-na-selo-maslarevo-se-izvarshva-v-edna-lenta-poradi-patnotransportno-proizshestvie.html", "text": "Движението по път I-3 Бяла - Плевен в района на село Масларево се извършва в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017-07-05", "title": "Велико Търново: Движението по пътя Бяла - Плевен в района на село Масларево се извършва в една лента поради пътнотранспортно произшествие"}
{"url": "http://www.focus-news.net/news/2017/07/05/2412152/parlamentat-shte-glasuva-prekratyavaneto-na-mandata-na-d-r-glinka-komitov-kato-upravitel-na-nzok.html", "text": "Народните представители ще гласуват прекратяването на мандата на управителя на Националната здравноосигурителна каса (НЗОК) д-р Глинка Комитов. Това се посочва в проектопрограмата за работа на Народното събрание. На 30 юни стана ясно, че д-р Комитов ден по-рано е депозирал в деловодството на парламента оставката си като управител на НЗОК. Тогава от „БСП за България“ настояха той да обясни на депутатите мотивите за оставката си и оказван ли му е натиск.\r\nПо време на пленарното заседание народните представители ще гласуват и промени в Закона за отбраната и въоръжените сили на първо четене. Промените, внесени от Министерски съвет, предвиждат мъжете военнослужещи вече да имат право на неплатен отпуск за отглеждане на дете до 8-годишна възраст. Депутатите ще гласуват и промени в закона, внесени от ген. Константин Попов и група народни представители. Промените въвеждат изискване за изслушване в Комисията по отбрана към Народното събрание на офицерите, предложени за удостояване с висши офицерски звания, преди разглеждане на кандидатурата им от Министерски съвет.\r\n8 постоянни парламентарни комисии ще проведат заседания. Ще се проведе и първото заседание на Временната анкетна комисия за проучване изпълнението на процедурата по избор на нов тип боен самолет, на което ще бъдат утвърдени вътрешните правила за работата й.", "date": "2017-07-05", "title": "Парламентът ще гласува прекратяването на мандата на д-р Глинка Комитов като управител на НЗОК"}
{"url": "http://www.focus-news.net/news/2017/07/05/2412156/premierat-boyko-borisov-shte-prisastva-na-poklonenieto-v-pamet-na-simon-veyl-v-doma-na-veteranite-v-parizh.html", "text": "Премиерът Бойко Борисов ще присъства на поклонението в памет на Симон Вейл в Дома на ветераните в Париж. Това съобщиха от правителствената информационна служба. Българският премиер бе поканен на церемонията лично от френския президент Еманюел Макрон.\r\nСимон Вейл почина на 30 юни 2017 г. Тя е първата жена председател на Европейския парламент. Вейл е и една от най-популярните и ползващи се с широко доверие обществени фигури във Франция, дългогодишен политик и активист, който работи усилено за европейската интеграция.", "date": "2017-07-05", "title": "Премиерът Бойко Борисов ще присъства на поклонението в памет на Симон Вейл в Дома на ветераните в Париж"}
{"url": "http://www.focus-news.net/news/2017/07/05/2412139/reuters-sled-izpitanieto-na-severna-koreya-sasht-i-yuzhna-koreya-organizirat-uchenie-kray-granitsata-y.html", "text": "Армията на САЩ съобщи, че войници от американската и от южнокорейската армия са изстреляли ракети в териториалните води на Южна Корея като демонстрация на сила след като Северна Корея проведе изпитание на междуконтинентална балистична ракета, предаде  Reuters.\r\n„Възможността за точи удари в дълбочина дава възможността на съюза между Южна Корея и САЩ да предприемат пълен набор удари по критични цели при всякакви климатични условия“, съобщава армията на САЩ в свое официално заявление.   Виктор Турмаков", "date": "2017-07-05", "title": "Reuters: След изпитанието на Северна Корея, САЩ и Южна Корея организират учение край границата й"}
{"url": "http://www.focus-news.net/news/2017/07/05/2412158/lovech-mitropolit-gavriil-napravi-parva-kopka-na-stroezha-na-pravoslaven-hram-v-sbal-za-belodrobni-bolesti-v-troyan.html", "text": "Първа копка на храм, посветен на светителя-хирург и чудотворец Лука Симферополски, Негово високопреосвещенство Ловчанският митрополит Гавриил е направил първа копка на строежа на православен храм в СБАЛ на белодробни болести в град Троян, предаде репортер на Агенция „Фокус”. Новият храм ще бъде посветен на светителя-хирург и чудотворец Лука Войно Ясенецки, Симферополски. Инициативата за построяването на храм на територията на болницата е на нейния управител Цветомила Дудевска. На събитието молитвено са присъствали Негово Преосвеосвещенство Велички епископ Сионий, игумен на Троянската св. обител, ставр. ик. Марин Божков, архиерейски наместник на Троянска духовна околия, йеромонах Стефан, ефимерий на Троянския манастир, а също лекари и служители на болницата и граждани на Троян. \r\nНикола ПЕТКОВ", "date": "2017-07-05", "title": "Ловеч: Митрополит Гавриил направи първа копка на строежа на православен храм в СБАЛ за белодробни болести в Троян"}
{"url": "http://www.focus-news.net/news/2017/07/05/2412159/denyat-5-yuli-v-balgarskata-istoriya.html", "text": ".\r\n2009 г.\r\nВ Република България са проведени парламентарни избори, в резултат на които се сформирано 41-вото Народно събрание.\r\n2007 г.\r\nПрезидентът на Република България връчва Орден Стара планина - първа степен на Коичиро Фукуи „за изключително големия му принос за развитието и укрепването на двустранните отношения, както и по повод окончателното му отпътуване от страната.“\r\n2001 г.\r\nОткрива се XXXIX Народно събрание. За негов председател е избран проф. Огнян Герджиков. Парламентарната група на НДСВ е оглавена от юриста доц. Пламен Панайотов. Другите парламентарни групи се ръководят съответно: на ОДС - от Надежда Михайлова, на \"Коалиция за България\"- от Георги Първанов, на ДПС - от Ахмед Доган. Заместник-председатели на НС стават Камелия Касабова - от НДСВ, Асен Агов - от ОДС, акад. Благовест Сендов - от Коалиция за България и Юнал Лютви - от ДПС.\r\n1992 г.\r\n5 юли е празник на служителите на Министерство на вътрешните работи (МВР). Обявен е с решение 79 на Министерски съвет от 28 февруари 1992 г. На 5 юли 1879 година княз Александър Батенберг подписва Указ №1 за създаване на Министерство на вътрешните работи и назначава Тодор Брумов за министър на вътрешните работи, министър на просвещението и за първи председател на Министерски съвет.\r\n1958 г.\r\nИздадено е Постановление на ЦК на БКП \"за състоянието и по-нататъшното развитие на българската кинематография\". То е породено от тревогата на управляващите от наличието на \"известен стремеж към обективистично, безидейно, абстрактно-хуманистично разкриване на темата\" във филми като \"На малкия остров\" (режисьор Рангел Вълчанов, сценарист Валери Петров), \"Животът си тече тихо\" и други, в които \"ясната комунистическа идейност и партийност се заглушават и принизяват\". В постановлението се дават указания за придържане към \"проверения от живота метод на социалистическия реализъм\" и към съветските образци.\r\n1943 г.\r\nБългарската 7-ма пехотна дивизия завзема Халкидическия полуостров и части от Кукушко. В отговор на това на 22 юли в Атина избухват протести против разширяването на българските зони.\r\n1879 г.\r\nНазначено е първото българско правителство. Кабинетът е съставен от членове на Консервативната партия. Начело на правителството застава Тодор Бурмов. То има временен служебен характер и провежда първото си заседание на 7 юли.\r\nКонсерваторите имат подкрепата на княз Ал. Батенберг. Кабинетът управлява страната в продължение на пет месеца и успява да изгради основните структури на държавната машина. Отделите за държавно управление прерастват в министерства, приети са Привременни правила за общинско, градско и селско управление, организирана е митническата система на по-южната граница, взети са мерки за ликвидиране на разбойничеството. Във външната политика основна цел е установяването на междудържавни дипломатически отношения. Назначени са дипломатически агенти в Сърбия, Румъния и Османската империя. За подобряване на отношенията с Високата порта са образувани смесени комисии, които да защитават интересите на турското население в Княжеството. Правителството прави опит да откупи железопътната линия Русе–Варна от английския й собственик. Сделката се осуетява поради прекомерните финансови претенции на компанията. Въпреки натиска на Русия е отхвърлено предложението на руските банкери Гинсбург и Поляков за построяване на обширна ЖП линия – правителството се ориентира към запазване на национална независимост в транспортната политика. Падането на кабинета се дължи на тясната социална база на консерваторите и някои непопулярни финансови мерки - повишаване на митото на солта, спадане на курса на сребърната рубла и други.\r\n1877 г.\r\nВ хода на Руско-турската война (1877- 1878 г.) руски части влизат в Бяла, Русенско.\r\n1874 г.\r\nЦариград излиза първият брой на в. \"Напредък\", редактиран от Иван Найденов. Сътрудници на вестника са Петко Р. Славейков, Стефан Бобчев, Светослав Сапунов, Иван Вазов, Никола Начов, Христо Стамболски и др.\r\nИван Найденов е възрожденски учител и публицист, редовен член на Българското книжовно дружество (дн. БАН). Роден е на 13 март 1834 г. в Казанлък. Завършва Куручешменското гръцко училище в Цариград. Работи като учител в родния си град, а след това в българското училище в Цариград. Заради участието си в борбата за независима българска църква е заточен в Мала Азия. През 1878 г. е капукехая на Българската екзархия в Цариград. След Освобождението става околийски и окръжен управител на Карлово, а от 1880 г. до 1886 г. на Пазарджик. От 1888 г. до 1892 г. е назначен от Екзархията за инспектор на българските училища в Одринско. Редактира в. \"Право\" (1869–1873 г.) и в. \"Напредък\" (1874–1877 г.). Издава \"Францушко-български разговорник\", \"Кратка числителница\", оставя в ръкопис някои преводи от гръцки и френски език.На тази дата са родени:\r\n1952 г.\r\nРоден е Румен Овчаров – български политик. Завършва висше образование в Московския институт по енергетика, специалност “Атомни електроцентрали и установки”, и “Макроикономика” в УНСС. В периода 1979 - 1984 г. - работи в АЕЦ \"Козлодуй\" на различни длъжности до главен дежурен на атомен енергиен блок. От\r\n1984 г. до 1986 г. е завеждащ отдел \"Наука, технически прогрес и висше образование в Благоевградския Районен комитет на Българската комунистическа партия и партиен секретар в \"Енергопроект\". Заместник-главен директор е на Енергопроект през 1986-1990 г. От 1990 г. до 1995 г. работи в Комитета за използване на атомната енергия за мирни цели /КИАЕМЦ/, отначало като главен експерт по ядрена безопасност, после като началник-управление \"Ядрени инсталации\" и първи зам.-председател на комитета. Специализирал е във Финландия, Канада, Франция и САЩ. 1995-1996 г. е първи заместник-председател на Комитета по енергетика, а от юни 1996 г. до февруари 1997 г. е министър на енергетиката и енергийните ресурси в правителството на Жан Виденов, ръководител на проект в Националната електрическа компания. През 1997 г. е депутат в XXXVIII Народно събрание, избран от квотата на БСП. Заместник-председател на БСП до май 1998 г. Член е на Комисията за икономическа политика и зам.-председател на Комисията по енергетика и енергийни ресурси. Член е на делегация в Парламентарното измерение на Централноевропейската инициатива. Член е на Висшия съвет на БСП. На 43-ия конгрес на БСП през май 1999 г. той се кандидатира за лидерското място на Георги Първанов, но събира малко гласове. На 12 юли 1999 г. е номиниран от Градския съвет на БСП в София за кандидат-кмет на столицата. На 44-ия конгрес на БСП на 6-7 май 2000 г. в София е избран за член на Висшия партиен съвет. Пленумът на БСП на 14 май 2000 г. избира Румен Овчаров заедно с Георги Божинов за заместник-председатели на БСП. През 2001 г. е избран за депутат в XXXIX Народно събрание от листата на Коалиция за България. През 2005 г. е избран за депутат в XL НС от листата на Коалиция за България (София 23 МИР). През август 2005 г. е включен като министър на енергетиката в коалиционното правителство на Сергей Станишев. Женен, с три деца. Владее руски и английски език.\r\n1934 г.\r\nРоден е Николай Бинев - български театрален и филмов актьор. Участва във филмите: \"Стръмната пътека\" (1961 г.), \"Последната дума\" (1973 г.), \"Допълнение към ЗЗД\" (1976 г.), \"Звезди в косите, сълзи в очите\" (1977 г.), \"Чуй петела!\" (1978 г.), \"Бумеранг\" (1979 г.), \"Сами сред вълци\" (1979 г.), \"Константин Философ\" (1983 г.), \"Нощем с белите коне\" (1985 г.), \"Немирната птица любов\" (1990 г.), \"Фатална нежност\" (1993 г.), \"Суламит\" (1997 г.), \"Жребият\" (1995 г.), \"Бюро за убийства\" (1997 г.).\r\n1891 г.\r\nРоден е Джон Нортръп - американски биохимик. Носител на Нобелова награда за химия за 1946 г. (заедно с У. М. Стенли и Дж. Б. Самнър). Завършва Колумбийския университет през 1912 г., където става доктор по философия през 1915 г. В периода 1915-1962 г. работи в Рокфелеровия институт за медицински изследвания. Основните му изследвания са върху биохимията на ферментите. Пръв (заедно със свои сътрудници) отделя в кристален вид протеолитични ферменти: пепсин (1930 г.), трипсин (1932 г.) и др., както и един от вирусите на дифтерита и дифтерийния антитоксин. Доказва белтъчната природа на ферментите (след Дж. Б. Самнър).\r\n1889 г.\r\nРоден е Жан Кокто - френски поет, драматург, белетрист, актьор, режисьор и сценарист. Изявява се в драматургията, поезията, белетристиката, есеистиката, живописта и графиката. В киното работи от 1930 г. Пише сценарии за 22 филма; поставя 6 игрални и 2 късометражни филма. Естетико-философските си възгледи разкрива в “Красавицата и звярът” (1946 г.), “Ужасните родители” (1949 г.) и в трилогията “Кръвта на поета” (1930 г.), “Орфей” (1950 г.) и “Завещанието на Орфей” (1969 г.). Сценарист е на “Вечното завръщане” (1943 г.), “Дамите от Булонския лес” (1945 г.), “Ужасните деца” (1950 г.). Член е на Френската академия от 1955 г. Издава няколко стихосбирки: “Лекомисленият принц” (1911 г.), “Нос Добра Надежда” (1919 г.), “Речник” (1922 г.), “Опера” (1927 г.), “Загадка” (1939 г.), “Алегории” (1941 г.), “Цифрата седем” (1952 г.), “Светлосянка” (1954 г.), “Другият свят” (1958 г.), “Реквием” (1962 г.).\r\n1880 г.\r\nРоден е Минко Генов - български педагог и литератор с интереси в областта на старобългарската литература. Учител, редактор на в. \"Демократически преглед\" (1924-1924 г.), сп. \"Венец\" (1926-1943 г.), секретар на Съюза на гимназиалните учители. Автор е на съчиненията \"Стара българска литература в примери, преводи и библиография\" (1922 г., в съавторство с Божан Ангелов), \"Начало и разцвет на българската литература\" (1937 г.), \"Черноризец Храбър\" (1942 г.), \"Иван Вазов - детство, юношество, младини\" (1946 г.), \"Етюди върху старобългарската литература\" (1947 г.), \"Старобългарска литература. Антология\" (1947 г.).\r\n1879 г.\r\nРодена е Ванда Ландовска - полска пианистка, популяризаторка на клавесинната музика. Интерпретаторка на старинна музика за клавесин (Бах, Моцарт и др.). Концертира в Европа и Америка. Създава Школа за старинна музика близо до Париж (1925 г.). От 1941 г. живее в САЩ. Авторка е на музика за пиано и оркестрови пиеси, на трудове за Й. С. Бах и за музиката на XVIII в.\r\n1867 г.\r\nРоден е Тодор Чипев - български издател. След Сръбско-българската война (1885 г.), в която участва като доброволец, отива в Пловдив и започва работа в печатницата на Хр. Г. Данов. Следващата година е настоятел на в. “Напредък” в уредената от брат му Никола печатница “Единство”. През 1889 г. е пътуващ книжар. Установява се в София през 1890 г., където открива малка книжарница. По-късно тя се разраства и става едно от най-големите средища за разпространение на български книги в България преди 9 септември 1944 г. Книжарницата претърпява тежка загуба по време на англо-американските бомбардировки над София 1944 г., когато са унищожени няколко десетки хиляди тома. Книгоиздателската му дейност започва през 1891 г., а между първите книги, които издава, е сборник “Повести и разкази от Иван Вазов” (т. I, 1891 г., т. II, 1892 г., т. III, 1893 г.). През 1894 г. с голям успех издава романът на Иван Вазов “Под игото” (преиздаден от него през 1896 г., 1910 г., 1920 г.); издава общо около 20 отделни книги с Вазови творби. Синовете му продължават неговото дело. От българските писатели са издадени произведения на Хр. Ботев, Л. Каравелов, П. Ю. Тодоров, Д. Бояджиев, Д. Дебелянов, Ел. Пелин, Ст. Чилингиров, Г. Райчев, Л. Стоянов, Евг. Марс, Хр. Ясенов, Г. Милев, Ст. Л. Костов, Ат. Далчев, Г. Белев, Н. Лилиев, Ас. Разцветников, Св. Минков, М. Исаев, Ламар, Н. Фурнаджиев, Й. Стратиев и др. Издава “Библиотека за послушни деца”, сп. за деца “Картина и приказка” (редактирано от Н. Райнов), първото библиографско списание в България “Българска книга” (редактирано от Т. Боров, 1930 г.), учебна и учебно-помощна литература. Отделя място и на преводната художествена литература - Л. Н. Толстой, М. Горки, М. Шолохов, Шекспир, Шилер, Гьоте, Бодлер и др. Изданията му неколкократно печелят награди на международни изложби на книгата.На тази дата умират:\r\n2006 г.\r\nУмира Виолета Христова Масларова - българска художничка.\r\n2003 г.\r\nУмира Продан Стоянов Гарджев - български състезател по борба свободен стил категория 87 кг.\r\n1950 г.\r\nУмира Георги Дончев – български оперен певец (бас). Учи в Московската консерватория (1908-1910 г.). През 1911 г. постъпва в Българската оперна дружба. Дебютира в ролята на Цеко в операта \"Камен и Цена\" от В. Кауцки и Ив. Иванов. По-известни негови роли са Скула в \"Княз Игор\" от А. Бородин, Варлаам в \"Борис Годунов\" от М. Мусоргски, Джакомо в \"Фра Дяволо\" от Д. Фр. Обер, Селим бей в \"Гергана\" от Г. Атанасов и др.\r\n1934 г.\r\nУмира Йордан Ковачев - български учен, професор по геодезия в СУ “Св. Климент Охридкси”. Завършва математика в София, специализира геодезия в Париж (1906-1907 г.), Берлин (1907-1908 г.) и Потсдам. От 1928 г. е професор и титуляр на Катедрата по геодезия в СУ “ Св. Климент Охридски”. Има над 170 научни и научно-популярни публикации. Автор е на трудовете “Формата и размерите на Земята” (1914 г.), “Геодезия” (1925 г.), “Нашето звездно небе” (1928 г.), “Принос към историята на картата на България” (1928 г.).\r\n1932 г.\r\nАнтонио де Оливейра Салазар става премиер на Португалия, след което създава нова конституция, установяваща авторитарен режим в страната и управлява като диктатор до 1968 г.\r\nАнтонио де Оливейра Салазар е роден през 1889 г. Той е професор по финанси и икономика. През 1930 г. основава партията \"Национален съюз\". През 1928 г. е назначен за финансов министър, а през 1932 г. президентът Антониу де Фрагозу Кармона го назначава за премиер. Преди да стане премиер, Салазар успява да реорганизира финансите на страната и за пръв път от десетилетия да реализира бюджетен излишък, което му спечелва подкрепата на армията, църквата, монархистите, средната класа и аристократите. През 1933 г. Салазар налага нова конституция, която му дава на практика неограничени правомощия и така авторитарният режим в страната е узаконен. По време на управлението си Салазар твърди, че изгражда Estado Novo, буквално - нова държава. Като основа на своята диктатура той сочи стабилността, а реформите му облагодетелстват висшите съсловия. Образованието не е считано за приоритет и в него не се инвестира, но за сметка на това старателно се изгражда мрежата на тайната полиция PIDE, която потушава всяко недоволство.\r\n1916 г.\r\nУмира Христо Македонски - деец на националноосвободителното движение. Участва в I и II българска легия в Белград (1862 г. и 1867–1868 г.), в четата на Хаджи Димитър и Стефан Караджа (1868 г.), в подготовката на Старозагорското въстание 1875 г. и на Априлското въстание 1876 г. Автор е на книгата със спомени „Записки на Христо Н. Македонски 1852-1877 г.“\r\n1897 г.\r\nУмира Евлогий Георгиев - български интелектуалец, индустриалец, банкер, дарител, почетен член на Българското книжовно дружество (днес БАН). Учи при Р. Попович в родния си град Карлово, после в Пловдив. Учителства известно време в Карлово. През 1837 г. отива да живее в Румъния. Там заедно със своя брат Христо и братята Хр. и Н. Пулиеви създава търговско съдружие. Открива клонове в Галац, Букурещ и Браила. Съдружието осъществява търговия с редица фирми от Франция, Англия и други страни. Русофил по убеждение, участва активно в обществено-политическия живот на българите в Румъния. Като един от ръководителите на Добродетелната дружина съдейства за развитието на българската просвета и култура – подкрепя част от книжовната дейност на Г. С. Раковски, подпомага със средства училища, читалища, болници, манастири и др. След Освобождението е дипломатически агент на Княжество България в Румъния. Прави дарения на болницата в Галац - 100 000 златни лева, на университета \"Карол I” - 200 000 златни лева, построява фабрика за вълнени платове в Карлово за 500 000 златни лева, на Българското девическо училище в Солун - 50 000 на златни лева, Българската болница в Цариград - 120 000 златни лева. Чрез завещанието си от 1892 г., освен по-рано дадените 1 000 000, дарява още 6 000 000 златни лева за откриване на Висше педагогическо училище в София (днес СУ \"Св. Климент Охридски\").\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017-07-05", "title": "Денят 5 юли в българската история"}
{"url": "http://www.focus-news.net/news/2017/07/05/2412160/tenis-grigor-dimitrov-i-tsvetana-pironkova-se-klasiraha-za-vtoriya-krag-na-uimbaldan.html", "text": "Григор Димитров спечели чиста победа срещу аржентинеца Диего Шварцман с 3:0 сета - 7:6, 6:2, 6:2, а Цветана Пиронкова победи Сара Ерани с 6:1, 6:4, в първия кръг на Уимбълдън.\r\nВ следващия кръг Григор Димитров излиза на корта срещу кипъреца Маркос Багдатис. Първият поставен, когото може да срещне Димитров, е Джон Иснър. Ако преодолее и него, най-вероятно е да се изправи срещу Роджър Федерер в четвъртия кръг.\r\nЦветана Пиронкова излиза срещу бившата № 1 Каролине Вожняцки.", "date": "2017-07-05", "title": "Тенис: Григор Димитров и Цветана Пиронкова се класираха за втория кръг на Уимбълдън"}
{"url": "http://www.focus-news.net/news/2017/07/05/2412161/pregled-na-osnovnite-temi-v-dobrudzhanskiya-pechat.html", "text": "За открити нередности при проверки на язовирите в областта съобщава челото на вестник „Нова добруджанска трибуна“. Проверки на експерти са започнали на 3 юли. Обхващат водоеми в областите Варна и Добрич. Проверени са 8 язовира и е установено, че 3 от тях поддържат воден обем, въпреки че е издадено предписание да бъдат изпразнени заради редица нарушения. На собствениците са съставени актове и е издадено предписание да бъде осигурено денонощно дежурство, за да се следи нивото на водата в тези язовири. „Четири наказателни производства е образувала прокуратурата във връзка с мангановия рудник“ съобщава изданието. По информация на окръжния прокурор на Добрич Пламен Николов засега няма повдигнати обвинения и досъдебните производства се водят срещу неизвестен извършител. Като продължение на темата – „Миньорите завеждат колективен иск срещу концесионера“. Това е съобщил председателят на синдиката към мина „Оброчище“ Димитър Иванов. Те ще сезират съда за неизпълнение на колективния трудов договор. Той бе подписан на 5 април тази година след протест на миньорите и в присъствието на омбудсмана Мая Манолова. „Център за обществена подкрепа отвори врати в Генерал Тошево“, съобщава всекидневникът. В този център ще работят предимно млади хора, подбрани след конкурс. Длъжностите са за управител, психолог, социален работник и педагог. Капацитетът на центъра е 20 души, разкрит е ще работи по проект, който продължава до края на годината. \r\n„Може би утре“ взе приза за най-добър български късометражен филм“ съобщава другият регионален вестник  „Добруджанска трибуна“. Френски и полски продукции са сред отличените на фестивала “In the palace International Short Film Festival”, на който домакин традиционно е Държавният културен институт – Културен център (ДКИ-КЦ) „Двореца“ в Балчик. Второто място е присъдено на филма „Любов“ на Боя Харизанова, избран за фаворит и от публиката във Велико Търново и Варна. Третото място в националния конкурс са си поделили „На червено“ на Тома Вашаров и „Добри“ на Орлин Милчев. От международната селекция за най-добър документален филм е избран френският „Тук никой не умира“ на Симон Панай, а за най-добър анимационен – полският „Вълнени болтчета“ на Бартош Кеджерски. „Наркодилър от Балчик остава в ареста“, съобщава изданието. Варненският апелативен съд е оставил зад решетките на следствения арест 22-годишния Диян Насков от Балчик. Магистратите са потвърдили решението на Окръжния съд в Добрич. Насков е задържан на 29 март, като у него е била открита марихуана. От спортната страница – „Петима играчи със сигурност няма да се явят на стадион „Дружба“. Занимания с отбора започва днес опитният халф Симеон Симеонов. Футболният отбор на „Добруджа“ подновява от днес своята подготовка за първенството на Североизточна трета лига. Вече е станало ясно, че през есента няма да участва във Втора професионална лига. Новият старши треньор събира състезателите в 9.30 часа на стадион „Дружба“ за първо занимание под негово ръководство.", "date": "2017-07-05", "title": "Преглед на основните теми в добруджанския печат"}
{"url": "http://www.focus-news.net/news/2017/07/05/2412142/kim-chen-un-mezhdukontinentalnata-balistichna-raketa-e-podarak-za-amerikanskite-ka.html", "text": "Официалната информационна агенция на Северна Корея цитира лидера на страната Ким Чен-ун, който е посочил, че междуконтиненталната балистична ракета е подарък за „американските к******а по случай на Деня на независимостта, предаде  AFP.\r\nСлед като лично е присъствал на изстрелването, по данни на Централната новинарска агенция на КНДР, „той заяви, че американските к******а няма да са никак доволни от подаръка, изпратен им по случай 4 юли“. \r\nИзбухвайки във смях, Ким Чен-ун е „добавил, че трябва да изпраща на САЩ подаръци от време на време, за да ги изважда от скуката“.  Виктор Турмаков", "date": "2017-07-05", "title": "Ким Чен-ун: Междуконтиненталната балистична ракета е подарък за американските к******а"}
{"url": "http://www.focus-news.net/news/2017/07/05/2412153/tass-predstavitelyat-na-kuveyt-predade-na-sauditskiya-vanshen-ministar-otgovora-na-katar-za-ultimatuma.html", "text": "Министърът на информацията на Кувейт шайх Мухамед Абдала ал Мубарак ал Сабах предаде официалния отговор за Катар за исканията на арабските страни на външния министър на Саудитска Арабия Адел ал Джубийр, предаде ТАСС.\r\nСаудитска Арабия, ОАЕ, Бахрейн и Египет потвърдиха, че са получили отговора на Катар на техните искания. „Четирите арабски държави получиха отговор от Катар през Кувейт преди изтичането на срока на ултиматума, удължен по молба на емира на Кувейт Сабах ал Ахмед ал Джабер ас Сабах. Отговор ще бъде даден в подходящо време“, пише в официално заявление на четирите арабски държави. \r\nПо-рано ал Джубейр заяви, че страните ще изучат отговора на Катар и на заседания от 5 юли в Кайро ще вземат решения какви да са по-нататъшните им действия по отношение на емирата.  Виктор Турмаков", "date": "2017-07-05", "title": "ТАСС: Представителят на Кувейт предаде на саудитския външен министър отговора на Катар за ултиматума"}
{"url": "http://www.focus-news.net/news/2017/07/05/2412162/afp-petima-dushi-sa-zaginali-pri-popadenie-na-plazh-v-libiya.html", "text": "Петима души са загинали, а 25 ранени след попадението на ракета на плаж в либийската столица Триполи, предаде  AFP.\r\nСпоред данни на министерството на здравеопазването инцидентът се е случил във вторник на плаж, намиращ се близо до летище „Митига“. Сред загиналите има дете. Според анонимен източник от либийското вътрешно министерство във вторник край летището са се водили боеве между силите за сигурност и „престъпни групировки“. \r\nТой не уточни дали атаката срещу цивилните е била преднамерена.  Виктор Турмаков", "date": "2017-07-05", "title": "AFP: Петима души са загинали при попадение на плаж в Либия"}
{"url": "http://www.focus-news.net/news/2017/07/05/2412163/mvr-edin-chovek-e-zaginal-a-23-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 23 са ранени при 17 тежки катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В столицата са регистрирани едно тежко и 152 леки пътни произшествия, при които им един пострадал.\r\nОт началото на годината жертвите на пътя са 283, а пострадалите - 3829.", "date": "2017-07-05", "title": "МВР: Един човек е загинал, а 23 са ранени при катастрофи в страната през изминалото денонощие"}
{"url": "http://www.focus-news.net/news/2017/07/05/2412147/afp-generalniyat-sekretar-na-oon-osadi-opasnata-eskalatsiya-na-kndr.html", "text": "Генералният секретар на ООН Антонио Гутереш осъди силно изстрелването на балистична ракета от КНДР, за което Пхенян съобщи, че е първото му успешно изпитание на междуконтинентална балистична ракета, предаде  AFP.\r\n„Това действие е поредното дръзко нарушение на резолюциите на Съвета за сигурност на ООН и представлява опасна ескалация на ситуацията“, заяви Гутереш в официално свое заявление.  Виктор Турмаков", "date": "2017-07-05", "title": "AFP: Генералният секретар на ООН осъди „опасната ескалация“ на КНДР"}
{"url": "http://www.focus-news.net/news/2017/07/05/2412155/sofiya-v-dvete-posoki-e-ogranicheno-dvizhenieto-po-magistrala-trakiya-v-rayona-na-ihtiman.html", "text": "Временно е ограничено движението на автомобили по магистрала „Тракия” в района на Ихтиман, в двете посоки, поради гъста мъгла и пътнотранспортно произшествие. Това съобщиха от пресцентъра на Агенция „Пътна инфраструктура”. \r\nОбходният маршрут е през път I-8 от Ихтиман до пътен възел Мухово и обратно.", "date": "2017-07-05", "title": "София: В двете посоки е ограничено движението по магистрала „Тракия” в района на Ихтиман"}
{"url": "http://www.focus-news.net/news/2017/07/05/2412146/sofiya-gasta-magla-i-patnotransportno-proizshestvie-ogranichavat-dvizhenieto-po-magistrala-trakiya-v-posoka-burgas-v-rayona-na-ihtiman.html", "text": "Временно е ограничено движението на моторни превозни средства по автомагистрала „Тракия”, в района на Ихтиман, в посока Бургас поради гъста мъгла и пътнотранспортно произшествие. Това съобщиха от пресцентъра на Агенция „Пътна инфраструктура.\r\nОбходният маршрут е през път I-8 от Ихтиман до пътен възел Мухово.", "date": "2017-07-05", "title": "София: Гъста мъгла и пътнотранспортно произшествие ограничават движението по магистрала „Тракия”, в посока Бургас, в района на Ихтиман"}
{"url": "http://www.focus-news.net/news/2017/07/05/2412165/parviyat-izpit-ot-redovnata-kandidatstudentska-izpitna-sesiya-shte-se-provede-v-unss-po-balgarski-ezik-i-literatura.html", "text": "Първият изпит от редовната кандидатстудентска изпитна сесия ще се проведе в Университета за национално и световно стопанство (УНСС) – по български език и литература, на който ще се явят 1558 кандидат-студенти. Това съобщиха от пресцентъра на УНСС. Оценките ще бъдат обявени до два работни дни след изпита в университетския сайт, на листинги, разлепени в сградата на университета, или чрез SMS до кандидат-студентите, пожелали това.\r\nНа предварителните изпити се явиха близо 6000 кандидат-студенти.\r\nКандидат-студентите, които са се явили и на предварителни, и на редовни изпити участват в класирането с най-високата оценка, получена на тях. \r\nПрез учебната 2017/2018 година в УНСС ще бъдат приети 3821 първокурсници, държавна поръчка, в редовна и дистанционна форма на обучение.\r\nПриемът в УНСС е с успешно положен единен приемен изпит (тест по подобие на SAT) и е по професионални направления и поднаправления (включващи 45 специалности). Студентите избират специалност, след като са получили знания през първите две години на своето обучение в професионалното направление/поднаправление, в което са приети. През този период те изучават фундаментални университетски дисциплини, което има дава възможност да направят информиран избор на специалност. \r\nНай-предпочитаните поднаправления са „Финанси, счетоводство и контрол“, „Икономика и бизнес“ и „Право“.", "date": "2017-07-05", "title": "Първият изпит от редовната кандидатстудентска изпитна сесия ще се проведе в УНСС – по български език и литература"}
{"url": "http://www.focus-news.net/news/2017/07/05/2412166/kardzhali-vazstanoveno-e-dvizhenieto-mezhdu-selata-zheleznik-i-kalinka.html", "text": "Възстановено е движението по път I-5 Хасково-Кърджали, между селата Железник и Калинка. Това съобщиха от пресцентъра на Агенция „Пътна инфраструктура”. Временната организация на движението бе наложена още вчера поради катастрофа, при която е загинал 63-годишен мъж.", "date": "2017-07-05", "title": "Кърджали: Възстановено е движението между селата Железник и Калинка"}
{"url": "http://www.focus-news.net/news/2017/07/05/2412157/reuters-ministarat-na-otbranata-na-yuzhna-koreya-smyata-che-ima-vazmozhnost-kndr-da-provede-shesto-yadreno-izpitanie.html", "text": "Министър-председателят на Южна Корея Хан Мин-ку заяви, че има висока възможност Северна Корея да проведе шесто ядрено изпитания след като тя проведе първото си изстрелване на междуконтинентална балистична ракета, предаде  Reuters.\r\n„Евентуалната цел на Северна Корея е да въоръжи ядрената си сила, затова и виждам голям шанс това да се случи“, заяви министър Хан Мин-ку. „Знаем, че те са винаги готови да извършат ядрено изпитание, но досега не сме забелязали необичайни белези“, посочи Хан. \r\nСеверна Корея съобщи, че е изпитала наскоро разработената си междуконтинентална балистична ракета, за която някои експерти смятат, че може да достигне до територията на САЩ.  Виктор Турмаков", "date": "2017-07-05", "title": "Reuters: Министърът на отбраната на Южна Корея смята, че има възможност КНДР да проведе шесто ядрено изпитание"}
{"url": "http://www.focus-news.net/news/2017/07/05/2412172/denyat-5-yuli-v-svetovnata-istoriya.html", "text": ".\r\n2014 г.\r\nПравителствените сили на Украйна овладяват Славянск и Краматорск.\r\n2013 г.\r\nПреостановено е членството на Египет в Африканския съюз\r\n2013 г.\r\nПапа Франциск канонизирва Йоан Павел II.\r\n2000 г.\r\nЧетиристотин тридесет и седем депутати от Европейския парламент гласуват България да бъде извадена от \"черния\" Шенгенски визов списък, 97 са против. Това решение е представено за потвърждение на Съвета на външните министри.\r\nШенгенското споразумение е подписано на 14 юни 1985 г. Страните, които го подписват са: Франция, Германия, Белгия, Холандия и Люксембург. Споразумението предвижда премахване на граничния контрол между страните – членки на ЕС, свободно движение на хора и стоки, засилен контрол по “външните” граници на съюза. Споразумението влиза в сила на 26 март 1995 г. за седем от подписалите го 10 страни. Тези седем страни са Германия, Белгия, Холандия, Испания, Франция, Люксембург и Португалия. През септември 1995 г. Европейският съвет приема списък на страните, за които се изисква входна виза.\r\nНа 26 януари 2000 г. Европейската комисия взема решение да извади България и Румъния от \"черния\" Шенгенски визов списък. Официалното изваждане на страната ни от списъка става на 15 март 2001 г.\r\n1994 г.\r\nВ Китай е забранена експлоатацията на детски труд.\r\n1986 г.\r\nВ Москва са открити първите Игри на добра воля, организирани по идея на Тед Търнър.\r\nТед Търнър е роден през 1939 г. в щата Охайо, в семейството на собственик на рекламна агенция. Учи в университета в Род Айлънд, но не успява да го завърши. Занимава се с телевизия от 1970 г. През 1980 г. създава в Атланта денонощния новинарски канал \"СиЕнЕн\". Инициатор е на провеждането на спортните Игри на добра воля.\r\n1977 г.\r\nВ Пакистан генерал Мохамед Зия Ул Хак сваля с кървав преврат правителството на Зулфикар Али Бхуто. Бхуто е арестуван и обесен.\r\n1971 г.\r\nВ САЩ се предоставят избирателни права на лицата, навършили 18 години. До този момент право на глас имат лицата над 21-годишна възраст.\r\n1959 г.\r\nИндонезийският президент Сукарно разпуска парламента и поема цялата власт.\r\nПрез 1925 г. Сукарно завършва Бандунгския технологичен институт. Той е един от организаторите на “Бандунгския изследователски клуб”, който подготвя създаването на Националната партия на Индонезия (1927 г.); пръв неин председател. През декември 1929 г. е арестуван от холандските колониални власти. След излизането си на свобода през 1932 г. влиза в партията “Индонезия” (основана през 1931 г.) и е избран за неин председател. През 1938 г. е отново арестуван и заточен на о-в Флорес. През 1938 г. е преместен в Южна Суматра, където остава до японското нашествие в Индонезия (1942 г.). Сукарно формулира идеите на т. нар. мархаенизъм (индонезийски вариант на дребнобуржоазен социализъм). По време на японската окупация (1942-1945 г.) поддържа външна лоялност към окупационните власти, като запазва връзките си с национално-патриотичните нелегални организации. На 17 август 1945 г. провъзгласява независимостта на Индонезия. Един от инициаторите за Бандунгската конференция (1955 г.) на страните от Азия и Африка. В края на 50-те години въвежда нова форма на управление - т. нар. “управляема демокрация”, която засилва личната власт на президента. През 1963 г. сесията на Временния народен консултативен конгрес му дава титлата “велик вожд на революцията” и го назначава за пожизнен президент. След събитията от 30 септември 1965 г., в резултат на които на власт идват военните, влиянието на Сукарно в политическия живот на страната отслабва. На 20 февруари 1967 г. е отстранен от власт; отстъпва президентския пост на ген. Сухарто.\r\n1954 г.\r\nИзлъчва се първата емисия новини по Би Би Си. Нейният водещ Ричард Бейкър поставя рекорд, като чете новините в продължение на 28 години - от 1954 г. до 1982 г.\r\nБи Би Си е създадена през 1922 г. като първата частна радиопредавателна компания във Великобритания. Ръководи се от Кралска харта. Световните служби на Би Би Си излъчват от 19 декември 1932 г.; предавания на чужди езици от 1938 г. Основни принципи: относителна вътрешна независимост и пълна политическа ангажираност по отношение на британската държава. Финансира се от лицензионна такса, плащана от всеки притежател на ТВ приемник. Би Би Си има днес 5 национални радиостанции и 2 национални ТВ канала. Излъчва на 37 езика. Редакцията на Би Би Си в България е създадена през февруари 1940 г. След падането на \"желязната завеса\" тя е дистанциран наблюдател на Източна Европа, който регистрира \"грешките на социализма\". Популярни български коментатори: Петър Семерджиев и Г. Марков; след 1990 г. - П. Увалиев. Центърът на Би Би Си в София е първият и единствен извън Великобритания. Издава книги, аудио- и видеопродукти; организира курсове за изучаване на чужди езици и курсове за журналисти.\r\n1946\r\nДизайнерът Луи Риер показва на модно ревю в Париж новия женски бански костюм, състоящ се от две части. Костюмът получава названието бикини - на името на тихоокеанския остров, на който четири дни по-рано САЩ правят първия ядрен опит след края на Втората световна война. Названието символизира шока, който новият бански костюм предизвиква в света на модата.\r\n1945 г.\r\nПо време на Втората световна война завършва Филипинската операция. Военна операция на американската армия с цел разгромяване войските на ХIV японска армия (повече от 450 000 души, 980 самолета), главните сили на обединения японски флот и завладяване на Филипинския архипелаг. Филипинската операция започва на 20 октомври 1944 г. В нея участва VI армия (240 000 души), III и VII военни флотове (245 бойни кораби, от които 35 самолетоносача и 29 подводници), военновъздушните сили на Далечния изток (над 2 500 самолета). Операцията започва с десант на о-в Лайте. По време на боевете за острова се води голямо морско сражение, в което японския флот е разбит. На 9 януари 1945 г. американските войски правят десант на о-в Лусон, а през февруари - на Минданао, Палаван и други южнофилипински острови. Официално бойните действия на Филипините завършват на 5 юли, но на Лусон и други острови отделни групи японци се съпротивляват до завършване на войната. След Филипинската операция морските съобщения на Япония със зоната на южните морета са напълно прекъснати.\r\n1943 г.\r\nПо време на Втората световна война (1939-1945 г.) започва настъплението на немската армия при Курск - най-голямата танкова битка в историята. Курската битка се води на Източния фронт от 5 юли до 23 август 1943 г. в района на Курската дъга. След поражението в Сталинградската битка (1942-1943 г.) командването на Вермахта планира по време на лятната кампания да проведе голямо настъпление на Източния фронт, за да си върне изгубената стратегическа инициатива. В района на Курската дъга са съсредоточени до 50 германски дивизии, 2 танкови бригади, 3 отделни танкови батальона и 8 дивизиона щурмови оръдия, влизащи в състава на IХ и II армия от групата армии “Център” (командвани от ген. фелдмаршал Х. Клюге), IV танкова армия и оперативна група “Камп” на групата армии “Юг” (командвани от ген. фелдмаршал Е. Майнщайн). Нацистката армия включва в настъплението 900 000 души, до 10 000 оръдия и минохвъргачки, около 2 700 танка и щурмови оръдия и повече от 2 000 самолета. Към фланговете на ударните групировки действат около 20 други дивизии. Съветското командване получава сведения за подготовката на противниковото настъпление и взема решение за временно преминаване към отбрана на Курската дъга, за да спре настъплението на противника и да създаде благоприятни условия за преминаване в контранастъпление. Северната част на Курската дъга е отбранявана от войските на Централния фронт (командвани от ген. К. К. Рокосовски), а южната част е отбранявана от войските на Воронежкия фронт (командвани от ген. Н. Ф. Ватутин). В тила им е съсредоточен мощен стратегически резерв - Степният фронт (командван от ген. полк. И. С. Конев). Координацията на действията се осъществява от представителите на Главното командване - маршалите Г. К. Жуков и А. М. Василевски. В периода април-юни на Курската дъга съветските войски създават 8 отбранителни рубежа с дълбочина до 300 км. Направлението на очакваните противникови удари е минирано със средна плътност 1 500 танкови и 1 700 противопехотни мини на 1 км фронт. В началото на юли на Курската дъга Червената армия разполага с повече от 1,3 млн. души, до 200 000 оръдия и минохвъргачки, около 3 600 танка и самоходни оръдия и до 2 800 самолета. Германските войски започват настъплението на 5 юли в северната част на Курската дъга. За 5 дни фашистите успяват да проникнат на 10-12 км в отбраната на Червената армия. В южната част нацистите успяват да постигнат значително превъзходство, но успяват да проникнат само на около 35 км. На 12 юли в битката се включват съветските стратегически резерви. В района на с. Прохоровка става едно от най-големите в историята на войните танково сражение, в което от двете страни участват 1 500 танка и самоходни оръдия и много авиация. За един ден германците загубват повече от 350 танка и повече от 10 000 души. На 12 юли е преломът в Курската битка; германската армия преминава към отбрана и от 16 юли започва отстъпление. Войските на Воронежкия (от 19 юли и на Степния фронт) започват преследване и отблъскват германските войски на изходното им положение. На 12 юли в настъплението се включват и войските на Западния фронт (командвани от - В. Д. Соколовски) и Брянския фронт (командвани от - ген.-полк. М. М. Попов). На 26 юли нацистките войски отстъпват Орел (освободен на 5 август). В резултат на контранастъплението Червената армия се придвижва на 140 км на запад и създава условия за общо настъпление за освобождаване на Украйна. В Курската битка са унищожени около 30 фашистки дивизии, от които 7 танкови. Общите загуби на германците са повече от 500 000 души. Тя извършва коренен прелом в хода на войната на Източния фронт и съществено влияе върху хода на цялата Втора световна война. След Курската битка стратегическата инициатива окончателно преминава в ръцете на съветското командване.\r\n1940 г.\r\nФренското правителство във Виши скъсва дипломатическите отношения с Англия. Генерал дьо Гол съставя френско правителство в изгнание в Лондон.\r\nШарл Мари дьо Гол е президент на Франция (1959-1969 г.), председател на Временното правителство (1944-1946 г.), министър-председател (юни-декември 1958 г.). Участва като офицер в Първата световна война. Във Втората световна война е бригаден генерал в битката за Франция (май 1940 г.). След капитулацията (юни 1940 г.) възглавява комитета \"Свободна Франция\" в Лондон. През 1943 г. създава в Алжир Френския комитет за национално освобождение. Съставя нова конституция и поставя начало на Петата република. Ликвидира алжирската криза (1962 г.). През 1969 г. подава оставка след референдум, гласувал недоверие към реформите на Дьо Гол. Пише трудове по въпроси на политиката, военната стратегия; мемоари.\r\n1937 г.\r\nВ Букурещ приключва конференция на българите от Добруджа, Банат, Бесарабия, Букурещ, Браила и Галац, която учредява българска малцинствена партия (Върховен народен съвет на българското малцинство в Румъния).\r\n1932 г.\r\nАнтонио де Оливейра Салазар става премиер на Португалия, след което създава нова конституция, установяваща авторитарен режим в страната и управлява като диктатор до 1968 г.\r\nАнтонио де Оливейра Салазар е роден през 1889 г. Той е професор по финанси и икономика. През 1930 г. основава партията \"Национален съюз\". През 1928 г. е назначен за финансов министър, а през 1932 г. президентът Антониу де Фрагозу Кармона го назначава за премиер. Преди да стане премиер, Салазар успява да реорганизира финансите на страната и за пръв път от десетилетия да реализира бюджетен излишък, което му спечелва подкрепата на армията, църквата, монархистите, средната класа и аристократите. През 1933 г. Салазар налага нова конституция, която му дава на практика неограничени правомощия и така авторитарният режим в страната е узаконен. По време на управлението си Салазар твърди, че изгражда Estado Novo, буквално - нова държава. Като основа на своята диктатура той сочи стабилността, а реформите му облагодетелстват висшите съсловия. Образованието не е считано за приоритет и в него не се инвестира, но за сметка на това старателно се изгражда мрежата на тайната полиция PIDE, която потушава всяко недоволство.\r\n1908 г.\r\nМладотурците публикуват обръщение към българите в Охридско за съдействие с обещание за равноправие, след като в Ресенския османски гарнизон в Македония на 3 юли 1908 г. избухва Младотурската революция на комитета \"Единение и напредък\". Дадена е политическа амнистия и са освободени около 1500 българи.\r\nКомитетът \"Единение и напредък\" е организация на младотурците. Основана е през 1889 г. в Цариград. Поставя си за задача събарянето на абсолютисткия режим на султан Абдул Хамид II и заменянето му с конституционно-парламентарен, а във външнополитически план – премахване на зависимостта на Турция от Великите сили и възвръщане на някогашното и величие. От 1907 г. ролята на централно ръководство поема Солунският клон на комитета. Под ръководството на комитета се извършва Младотурската революция 1908 г. След поемането на управлението на страната комитетът се преустройва в политическа партия, която постепенно се преориентира към предишния политически курс на султана както във външнополитически, така и във вътрешнополитически план. Бързо забравя за обещаните права на немюсюлманското население в империята, сред което са и българите от Тракия и Македония. След разгрома на Турция в Първата световна война (1914-1918 г.) комитетът се саморазпуска, но отделни негови дейци продължават участието си в политическия живот на страната. Поради враждебното им отношение към кемалистите през 1926 г. се слага край на тяхната дейност.\r\nМладотурска революция (1908 г.) е извършена в Османската империя от Комитета \"Единение и напредък\". Първи въстава гарнизонът в Ресен, последван от гарнизоните в Битоля и Одрин. Безсилен да се справи с положението, султан Абдул Хамид II обявява на 23 срещу 24 юли, че възстановява конституцията от 1876 г. и съгласието си за провеждане на избори за парламент. Привлечени от измамните лозунги на младотурците за равенство на народите в Османската империя, без оглед на тяхната езикова и религиозна принадлежност, на тяхна страна минават и някои чети на ВМОРО, които слизат от планините и се саморазпускат. Те участват заедно с младотурците в потушаването на държавния преврат от април 1909 г., след който следва и детронирането на султан Абдул Хамид II. Осигурили си цялата държавна власт, младотурците бързо забравят дадените обещания и по отношение на българското население в европейските предели на империята продължават старата султанска политика. Това довежда до охлаждане на отношенията им с ВМОРО и четите и отново излизат в планините, за да доведат до край борбата си за освобождение от османското владичество.\r\n1865 г.\r\nАнгличанинът Уилям Буут създава в Лондон Християнската мисия, преименувана после в Армия на спасението. През 1880 г. Буут става главният организатор на Армията, посветила се на християнските добродетели и прилагането им в живота. По-късно е и неин генерал. През 1885 г. е изправен на съд по обвинения, свързани с усилията му да прокара законодателство, което да защитава девойките от морални посегателства. Оправдават го. Процесът е шумен и убеждава скептиците, че младите жени са беззащитни, и че могат да бъдат търгувани с неморална цел против волята им. Буут пропагандира доктрината за християнското съвършенство. Издава 9 книги. Работи с ентусиазъм за религиозното възпитание на младите.\r\n1850 г.\r\nИзбрана от селските старейшини делегация е приета от извънредния султански комисар Али Риза паша. Въстаниците поставят искане за отстраняването на Видинския управител Зия паша, както и за \"точното определяне на техните данъци за в бъдеще; отменяване на досегашния начин за събиране на същите от т. нар субаши и да се предават непосредствено на управителите; отстраняване на всички турци от техните селища и разрешаване да носят оръжие също както мюсюлманите\".\r\n1811 г.\r\nВ резултат на Войната за независимост на испанските колонии в Америка Венецуела получава независимост.\r\n1770 г.\r\nЗапочва битката между руската флота и османците в района на Чесменския залив (между о. Хиос и малоазийския бряг). Това е най-голямата морска битка по време на войната от 1768-1774 г. Отряд от 9 руски кораба, командвани от адмирал Григорий Спиридов и от Фьодор Орлов, унищожава турската флота край черноморската крепост Чесма. Победата позволява на руския флот да блокира Дарданелите и да превземе редица острови от Архипелага.\r\nВойната между Русия и Турция се води за руски излаз на Черно море и спиране на турската експанзия в Русия и Украйна. На страната на Турция участва Кримското татарско ханство. Русия започва военните действия през октомври 1768 г. През 1769 г. руските войски превземат Азов и гр. Таганрог на брега на Азовско море, заемат Яш, окупират Молдова и част от Влашко. Руския експедиционен корпус в Грузия освобождава Кутаиси и обсажда крепостта Поти. През 1770 г. турския флот е разгромен в Чесменския залив край бреговете на Мала Азия. През 1717 г. руските войски превземат Крим, който окончателно влиза в състава на Руската империя. През 1774 г. руски части преминават Дунав, настъпват в България, обсаждат Русе, Силистра и Шумен и преминават на юг от Стара планина. В кампаниите от 1773-1774 г. се отличава А. В. Суворов. Войната завършва с Кючюккайнарджанския мирен договор (1774 г.). Договорът изменя съотношението на силите в района на Черно море в полза на Русия, която получава правото да защитава християнското население в Османската империя.\r\n1439 г.\r\nВъв Флоренция е обявена унията между Римокатолическата църква и Византия. Според Флорентинската уния Православната църква се присъединява към Римокатолическата, като признава филиоквистичния догмат и върховенството на папата в християнския свят. Унията предизвиква недоволство сред православните в християнския Изток.\r\n1413 г.\r\nВ битка при с. Чамурли, многобройната армия на Мехмед I (на снимката) разгромява войските на своя брат Муса, който загива. Балканските народи приемат победата на Мехмед І (1413–1421 г.) като край на насилието, но тя слага край и на политическата криза в османската държава. Общата борба на християни и мюсюлмани срещу разбойническото управление на Муса Челеби е обективна необходимост, но нейният краен резултат стабилизира османската власт на Балканите и открива нова интензивна фаза на експанзията в Европа.\r\nМуса Челеби е син на султан Баязид I. Пленен заедно с баща си в битката при анкара (1402 г.) остава в монголски плен до 1405 г. През 1405 г. връща тялото на Баязид в Бурса и го погребва, а след това се включва в османската гражданска война на страната на Мехмед. През 1409/1410 г. Муса преминава на европейска територия. Силно антиаристократичните му виждания го превръщат в обединителна фигура за християнската и мюсюлманската рая, подкрепян тайно от византийския император Мануил II Палеолог и от влашкия воевода Мирчо стари и сръбския депот Стефан Лазаревич. Начело на армията си (включваща тюркски племенни опълчения, българи, власи, сърби), поставил мюсюлманския шейх Бедреддин Симави, който проповядвал религиозна търпимост и толерантност. През 1411 г. побеждава и убива брат си Сюлейман и се провъзгласява за владетел на Румелия. Скъсва споразуменията с доскорошните си съюзници и с Мехмед и започва военни действия срещу всички, вследствие от което Балканите са опустошени от подчинените нему туркмени. През 1413 г. срещу Муса се организира коалиция, в която на страната на Мехмед влизат както Византия, Сърбия, Влашко и българската аристокрация, така и независимите османски областни управители. На 5 юли 1413 г. Обединените им сили разбиват Муса в битката при Чамурли, а него убиват.На тази дата са родени:\r\n1911 г.\r\nРоден е Жорж Помпиду – френски политически деец, президент на Франция (от 1969 г.), министър-председател (1962-1968 г.). През 1934 г. завършва Екол Нормал Суперийор. Получава диплом от Свободното училище за политически науки. Автор е на трудове по история на френската литература. По време на Втората световна война служи в армията като лейтенант от пехотата (1939-1940 г.). Включва се във френската Съпротива след капитулацията на Франция (1940 г.). През 1944 г. е референт по въпросите на образованието в секретариата на ръководителя на Временното правителство Шарл дьо Гол. Впоследствие става един от неговите най-близки сътрудници. Играе активна роля в създаването на партията \"Обединение на френския народ\". След оттеглянето на Дьо Гол от активна политическа дейност през 1953 г. Помпиду работи в частни компании. През 1954 г. е един от директорите на банка \"Ротшилд\", а през 1956-1962 г. е неин генерален директор. След връщането на Дьо Гол на власт през 1958 г. участва в разработката на конституцията от 1958 г. Член е на Конституционния съвет (1959-1962 г.).\r\n1891 г.\r\nРоден е Джон Нортръп - американски биохимик. Носител на Нобелова награда за химия за 1946 г. (заедно с У. М. Стенли и Дж. Б. Самнър). Завършва Колумбийския университет през 1912 г., където става доктор по философия през 1915 г. В периода 1915-1962 г. работи в Рокфелеровия институт за медицински изследвания. Основните му изследвания са върху биохимията на ферментите. Пръв (заедно със свои сътрудници) отделя в кристален вид протеолитични ферменти: пепсин (1930 г.), трипсин (1932 г.) и др., както и един от вирусите на дифтерита и дифтерийния антитоксин. Доказва белтъчната природа на ферментите (след Дж. Б. Самнър).\r\n1889 г.\r\nРоден е Жан Кокто - френски поет, драматург, белетрист, актьор, режисьор и сценарист. Изявява се в драматургията, поезията, белетристиката, есеистиката, живописта и графиката. В киното работи от 1930 г. Пише сценарии за 22 филма; поставя 6 игрални и 2 късометражни филма. Естетико-философските си възгледи разкрива в “Красавицата и звярът” (1946 г.), “Ужасните родители” (1949 г.) и в трилогията “Кръвта на поета” (1930 г.), “Орфей” (1950 г.) и “Завещанието на Орфей” (1969 г.). Сценарист е на “Вечното завръщане” (1943 г.), “Дамите от Булонския лес” (1945 г.), “Ужасните деца” (1950 г.). Член е на Френската академия от 1955 г. Издава няколко стихосбирки: “Лекомисленият принц” (1911 г.), “Нос Добра Надежда” (1919 г.), “Речник” (1922 г.), “Опера” (1927 г.), “Загадка” (1939 г.), “Алегории” (1941 г.), “Цифрата седем” (1952 г.), “Светлосянка” (1954 г.), “Другият свят” (1958 г.), “Реквием” (1962 г.).\r\n1879 г.\r\nРодена е Ванда Ландовска - полска пианистка, популяризаторка на клавесинната музика. Интерпретаторка на старинна музика за клавесин (Бах, Моцарт и др.). Концертира в Европа и Америка. Създава Школа за старинна музика близо до Париж (1925 г.). От 1941 г. живее в САЩ. Авторка е на музика за пиано и оркестрови пиеси, на трудове за Й. С. Бах и за музиката на XVIII в.\r\n1879 г.\r\nРоден е Дуйат Фили Дейвис (1879 - 1945), американски военен и политик, създал международния тенис-трофей, който носи неговото име - купа Дейвис.\r\n1872 г.\r\nРоден е Едуард Ерио - френски политик, министър-председател на Франция (1924-1925 г.; 1932 г.), един от лидерите на Радикалната партия. От 1946 г. е член на Френската академия. От 1905 г. е постоянен (с изключение на годините на фашистката окупация на Франция) мер на Лион. Първото правителство на Ерио (правителство на \"левия блок\") установява дипломатически отношения със СССР през 1924 г. Второто правителство подписва със СССР пакт за ненападение през юни - юли 1932 г. и участва в Лозанската конференция. Обявява се против Мюнхенското съглашение (1938 г.). През 1942 г. е арестуван и въдворен в германски концентрационен лагер. През есента на 1945 г. е освободен от съветската армия. През СССР се завръща в родината си. В следвоенните години се обявява против политиката на разкол в Европа, противопоставянето на военните групировки и ремилитаризацията на Западна Германия. Ерио е виден публицист, историк, писател, литературен и музикален критик. Автор е на монография, посветена на философията на Филон (1897 г.), на книгите \"Мадам Рекамие и нейните приятели\" (1904 г.), \"Към историята на френската литература\" (1905 г.), \"Новата Русия\" (1922 г.), \"Лион по време на войната\" (1925 г.), \"Животът на Бетовен\" (1929 г.) и др.\r\n1863 г.\r\nРоден е Пьотър Шевирьов - руски революционер. От 1883 г. следва в Харковския, а след това в Петербургския университет. През зимата на 1885-1886 г. организира нелегалния студентски “Землячески съюз”. В края на 1886 г. заедно с А. И. Улянов подготвя покушение над император Александър III. Болен от туберкулоза, през февруари 1887 г. Шевирьов заминава за Крим. Арестуван е на 7 март 1887 г. в Ялта. На 19 април на процеса по делото “Вторият 1 март” е осъден на смърт и обесен.\r\n1857 г.\r\nРодена е Клара Цеткин – германска общественичка, основател на германската комунистическа партия, инициатор за честването на Международния ден на жената. Клара Цеткин отрано се включва в немското работническо движение. Член е на Германската социалдемократическа партия от 1881 г. Заради проповядване на крайно радикални идеи и подбуждане на безредици е преследвана от Изключителния закон против социалистите. Емигрира през 1881 г. Живее известно време във Франция, Австрия и Италия. Участва във всички конгреси и в работата на Втория Интернационал. След отмяната на Изключителния закон се завръща в Германия (1890 г.). По нейна инициатива е свикана първата международна женска конференция 1907 г. След разцеплението на Германската социалдемократическа партия преминава към лявото крило, обявило се против националистическото движение на германския народ. По-късно участва в съюза “Спартак” и в създаването на ГКП. В периода 1920-1933 г. е депутат в Райхстага. Член е на Президиума на ИККИ от 1921 г. От 1925 г. е председател на Международната организация за подпомагане на революционерите.\r\n1843 г.\r\nРоден е Пьотър Паренсов - руски офицер, генерал от пехотата. През 1860 г. завършва Пажеския корпус в С. Петербург, а през 1867 г. Николаевската академия на Генералния щаб . През 1876 г. организира руското разузнаване на Балканите, разработва \"Инструкция за работата на агентите\". По време на Руско-турската война (1877-1878 г.) е един от ръководителите на руското разузнаване в Дунавската армия. Участва в боевете при Плевен и Ловеч. Министър на войната в първото българско правителство на Т. Бурмов (5 юли – 24 ноември 1879 г.) и в правителството на митрополит Климент (24 ноември 1879 г.-24 март1980 г.). През 1880 г. е отзован от България, служи в руската армия. Автор е на книгата \"Из миналото\", в пет части (1901-1908 г.).\r\n1841 г.\r\nАнгличанинът Томас Кук открива първата туристическа агенция.\r\nТомас Кук първи оценява възможностите за стопанска дейност, които предоставя организирането на групови пътувания с железопътен транспорт. Той се регистрира като агент за провеждане на групови пътувания. На 5 юли 1841 г., със специално нает влак, той превозва от Лестър до Лафбъроу и обратно 570 участници в конгреса на трезвениците с осигурен оркестър за пътуването и закуска и развлечения след пристигането. През 1845 г. организира и първото по-продължително пътуване с комбиниран билет. Томас Кук издава първия “Пътеводител”, а по-късно и вестник “Екскурзиант”. Той убеждава собствениците на частни паркове и замъци да осигурят достъп на туристите до владенията си. Кук организира и първите туристически пътувания зад граница - за изложението в Париж, а от 1856 г. - редовно и в други европейски страни по ЖП маршрута Харуич - Брюксел - Кьолн - Франкфурт - Баден Баден - Страсбург - Париж - Хавър - Саутхямптън. През 50-60-те години на ХIХ век Томас Кук организира тематични познавателни екскурзии и вечерни излети на заетите през деня хора. За посещението на поредното Лондонско изложение той въвежда комбинираните ваучери за пътуване и пребиваване.\r\nЗа организираните пътувания за Парижкото изложение през 1867 г. за първи път е въведен хотелският ваучер. Кук въвежда и международния бланков билет, чието предимство е, че дава възможност на туриста да прекъсва пътуването и да прави промени в маршрута без особени формалности. Организирани са пътувания до Египет и Палестина, а през 1872 г. и първото околосветско пътуване.\r\n1832 г.\r\nРоден е Павел Чистяков - руски педагог и живописец. В периода 1849-1861 г. учи в Художествената академия при В. П. Басин, след което осем години специализира в художествените академии в Париж и Рим. През 1860-1864 г. преподава в Рисувалното училище на Петербургското дружество за поощряване на художниците. От 1872 г. преподава в Петербургската художествена академия. Ученици на Чистяков са В. М. Васнецов, М. А. Врубел, В. Д. Поленов, Е. И. Репин, В. А. Серов, В. И. Суриков.На тази дата умират:\r\n1995 г.\r\nУмира Юри Ярвет – естонски актьор. Той учи в Естонския театрален институт в периода 1945-1949 г. От 1952 г. работи в театър “Кингисен”. Дебютира в киното през 1955 г. Снима се във филмите “Не кани гости” (1959 г.), “Актьорът Йолер” (тв, 1962 г.), “Новият нечестивец от преизподнята” (1964 г.), “Мъртъв сезон” (1968 г.), “Крал Лир” (1971 г.), “Дивият капитан” (1972 г.), “Комитетът на 19-те” (1972 г.), “Соларис” (1973 г.), “Лято” (1976 г.), “Хотел “При загиналия алпинист” (1979 г.), “Търсачи на приключения” (1983 г.), “Синът на сатаната” (1989 г.), “Времето на вашия живот” (1992 г.), “Сълзата на княза на тъмнината” (1992 г.), “Тъмнина в Талин” (1993 г.).\r\n1966 г.\r\nУмира Георг фон Хевеши - унгарски химик, почетен член на Унгарската АН и чуждестранен член на Лондонското Кралско дружество от 1939 г. Георг фон Хевеши завършва Будапещенския университет през 1908 г. Професор е в университетите на Будапеща (1918 г.), Копенхаген (1920-1926 г., 1934-1943 г.), Фрайбург (1926-1934 г.), Стокхолм (1943 г.). Заедно с Д. Костер открива химическия елемент хафний през 1922 г. През 1913 г. с Ф. Панет. предлагат метода на изотопните индикатори (белязаните атоми) и за пръв път го използва за биологични изследвания. Заедно с унгарския химик Г. Леви за пръв път използват активационния анализ през 1936 г. През 1943 г. получава Нобелова награда по химия, а 16 години по-късно и Международна награда “Атом за мир”.\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017-07-05", "title": "Денят 5 юли в световната история"}
{"url": "http://www.focus-news.net/news/2017/07/05/2412174/sofiya-vavezhda-se-vremenna-organizatsiya-na-dvizhenieto-po-ul-shandor-petyofi-ot-bul-vitosha-do-ul-knyaz-boris-parvi.html", "text": "Въвежда се временна организация на движението по ул. \"Шандор Петьофи\" от бул. \"Витоша\" до ул. \"Княз Борис Първи\". Това съобщиха от пресцентъра на Столична община. От 00.00 часа до 24.00 часа на 14 септември 2017 г. се забранява влизането на пътни превозни средства по ул. \"Шандор Петьофи\", между бул. \"Витоша\" и ул. \"Княз Борис Първи\", като се пропуска движението на пътни превозни средства по ул. \"Цар Асен\" при кръстовището ѝ с ул. \"Шандор Петьофи\" в посока бул. \"Ген. Скобелев\". \r\nDо 14 септември 2017 г. се закриват местата за почасово платено паркиране и се изместват местата за „служебен абонамент“.", "date": "2017-07-05", "title": "София: Въвежда се временна организация на движението по ул. \"Шандор Петьофи\" от бул. \"Витоша\" до ул. \"Княз Борис Първи\""}
{"url": "http://www.focus-news.net/news/2017/07/05/2412175/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ПП ГЕРБ в град Пловдив ще проведат приемни за гражданите, съобщиха от пресцентъра на партията.\r\nРадослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ПП ГЕРБ в район „Южен” на ул. ”Академик Петър Динеков” №1А. \r\nГеорги Василев ще се срещне с граждани от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” №1А. \r\nД-р Аргир Аргиров, от 17.30 до 18.30 часа в офиса на ПП ГЕРБ в район „Южен” на ул. „Академик Петър Динеков” №1А. \r\nАни Лафчиева ще се срещне с граждани от 17.00 до 18.30 часа в офиса на ПП ГЕРБ в район „Източен” на ул. „Коста Паница” №5. \r\nЕмил Русинов ще се срещне с граждани от 17.30 до 19.00 часа в офиса на ПП ГЕРБ в район „Източен” на ул. „Коста Паница” №5.", "date": "2017-07-05", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2017/07/05/2412176/sofiya-vavezhda-se-vremenna-organizatsiya-na-dvizhenieto-za-rehabilitatsiya-na-bul-shipchenski-prohod-ot-ul-ivan-dimitrov-kuklata-do-bul-asen-yordanov.html", "text": "Въвежда се временна организация на движението за рехабилитация на бул. „Шипченски проход”, от ул. „Иван Димитров-Куклата” до бул. „Асен Йорданов”. Това съобщиха от пресцентъра на Столична община. До 24.00 часа на 15 юли 2017 г. се забранява влизането на пътни превозни средства по северното пътно платно на бул. „Шипченски проход”, между ул. „Иван Димитров-Куклата” и бул. „Асен Йорданов”. Движението ще се извършва двупосочно по южното пътно платно на бул. „Шипченски проход” в посочения участък. \r\nЗа същия период от време мотрисите от трамвайна линия №20 в участъка на ремонта ще преминават двупосочно през маневрено трамвайно ухо „Гео Милев”. \r\nВ посока център, мотрисите от линия №20 ще спират на разкритата трамвайна спирка в ухото с код 0596 „Гео Милев”. \r\nЗакрива се спирка с код 1155 „СК ЦСКА”, намираща се в северното пътно платно на бул. „Шипченски проход”, след кръстовището с бул. „Асен Йорданов” в посока ж.к. „Гео Милев” за автобусни линии 1, 3, 5 и 6.", "date": "2017-07-05", "title": "София: Въвежда се временна организация на движението за рехабилитация на бул. „Шипченски проход”, от ул. „Иван Димитров-Куклата” до бул. „Асен Йорданов”"}
{"url": "http://www.focus-news.net/news/2017/07/05/2412168/haskovo-veshti-litsa-ot-ban-shte-vzemat-obraztsi-za-sravnitelno-izsledvane-na-kachestvoto-na-vodata.html", "text": "По повод назначена от Районна прокуратура-Хасково комплексна експертиза по досъдебно производство за качеството на водата в град Хасково, вещи лица от БАН ще вземат образци за сравнително изследване. Това съобщиха от пресцентъра на Апелативна прокуратура-Пловдив. На мястото ще присъстват и тримата наблюдаващи прокурори. Експертите ще започнат своята работа в 15.00 часа в Хасково.", "date": "2017-07-05", "title": "Хасково: Вещи лица от БАН ще вземат образци за сравнително изследване на качеството на водата"}
{"url": "http://www.focus-news.net/news/2017/07/05/2412178/izlozhba-po-proekta-az-sam-balgarka-na-gabrovetsa-radoslav-parvanov-shte-gostuva-v-narodnoto-sabranie-po-pokana-na-deputata-ot-gerb-nikolay-sirakov.html", "text": "Националният проект „Аз съм Българка! на габровския фотограф Радослав Първанов ще бъде представен официално в Народното събрание на Република България. По покана на народния представител от ГЕРБ Николай Сираков, авторът и продуцент Радослав Първанов, заедно с няколко участнички в проекта, ще открият в сградата на Народното събрание представителна изложба. Събитието ще се проведе по повод 140 години от Шипченската епопея. Това съобщиха от пресцентъра на ПП ГЕРБ.\r\nФотосите на 23-годишния фотограф Радослав Първанов ще бъдат експонирани в северното фоайе на Народното събрание. В проекта участват 20 красиви българки и 2 деца, всички в народни носии, които позираха пред обектива на Радослав в 28 сюжета на фона на знакови културни и исторически места в страната.\r\nПредставянето е насрочено за 11.30 часа в северното фоайе в сградата на българския Парламент на пл. „Народно събрание“ №2.", "date": "2017-07-05", "title": "Изложба по проекта „Аз съм Българка!” на габровеца Радослав Първанов ще гостува в Народното събрание по покана на депутата от ГЕРБ Николай Сираков"}
{"url": "http://www.focus-news.net/news/2017/07/05/2412169/ria-novosti-yaponiya-smyata-che-obhvatat-na-raketata-na-kndr-mozhe-da-previshi-5500-kilometra.html", "text": "Правителството на Япония смята, че обхватът на балистичната ракета, изстреляна във вторник от КНДР може да превиши 5500 км., предаде  РИА Новости.\r\n„Висока е вероятността, че обхвата на полета на тази ракета да превишава 5500 км“, посочи говорителят на правителството Йошихиде Суга. Според него е силно вероятно, че това наистина е било междуконтинентална балистична ракета. \r\nПо-рано севернокорейската медия обяви, че страната е провела първото успешно изстрелване на МКБР „Хвансон-14%. Максималната височина на полета на ракетата е бил 2801 км, а далечината 933. Според министерството на отбраната на Япония ракетата е преодоляла 933 км. и е паднала на 300 км. от крайбрежната японска префектура Акита.  Виктор Турмаков", "date": "2017-07-05", "title": "РИА Новости: Япония смята, че обхватът на ракетата на КНДР може да превиши 5500 километра"}
{"url": "http://www.focus-news.net/news/2017/07/05/2412182/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. В сряда във връзка с изпълнение на инвестиционен проект за реконструкция на уличен водопровод на ул. „Обиколна“ жк. „Дружба“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бул. „Копенхаген“, ул. „Проф. Цветан Лазаров“, бул. „Цариградско шосе“, ул. „Без име“, вилна зона „Враня-Лозен-Триъгълника;  по бул. „Цариградско шосе“ от ул. „Враня“ до началото на автомагистрала „Тракия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Дружба“ 2 пред бл. 410; вилна зона „Враня-Лозен-Триъгълника“. След възстановяване на водоснабдяването е възможно временно повишаване мътността на водата.\r\nВ сряда във връзка връзка с изпълнение на инвестиционен проект за изграждане на главен канализационен клон на бул. „Лазар Михайлов“ кв. „Бенковски“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Бодра смяна“, ул. „Наука“, ул. „Завой“, бул. „Лазар Михайлов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Наука“ ъгъла с бул. „Лазар Михайлов“. След възстановяване на водоснабдяването е възможно временно повишаване мътността на водата.\r\nВ сряда във връзка връзка с монтаж на спирателни кранове на ул. „Кежова“ кв. „Челопечене“ се налага спиране на водоподаването от 10:00 до 19:00 часа на клиентите на „Софийска вода”, живеещи в кв. „Челопечене“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яне Стоянов“ пред ОДЗ №58.\r\nВ сряда във връзка връзка с монтаж на водомерна шахта и водомерен възел на ул. „Банат“ кв. „Хладилника“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Христо Ценов“, по ул. „Банат“ от ул. „Кишинев“ до ул. „Христо Ценов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ценов“ ъгъла с ул. „Банат“.\r\nВ сряда във връзка връзка с подмяна на сградно водопроводно отклонение на ул. „Елин Пелин“ жк. „Лозенец“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Елин Пелин“ от ул. „Арх. Йордан Миланов“ до ул. „Митрополит Кирил Видински“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Митрополит Кирил Видински“ ъгъла с ул. „Елин Пелин“.\r\nВ сряда във връзка връзка с подмяна на сградно водопроводно отклонение до бл. 92 жк. „Западен парк“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: бл. 92, бл. 93, бл. 94, бл. 95, фирма „Адлер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 94.\r\nВ сряда във връзка връзка с подмяна на сградно водопроводно отклонение на ул. „Димитър Стефанов Казака“, кв. „Кремиковци“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Димитър Стефанов Казака“ от №1 до №15. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свети Георги Победоносец“ ъгъла с ул. „Димитър Стефанов Казака“.\r\nВ сряда във връзка връзка с подмяна на сградно водопроводно отклонение на ул. „Витоша“ кв. „Филиповци“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витоша“.", "date": "2017-07-05", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/05/2412183/ekathimerini-gartsiya-ostava-nay-golemiyat-investitor-v-albaniya.html", "text": "Гърция продължава да бъде най-големият инвеститор в Албания, оставяйки зад себе си страни, които вероятно имат по-голям икономически потенциал, съобщава електронното издание Ekathimerini.\r\nПо данни на Албанската централна банка преките чуждестранни инвестиции, направени от Гърция през първото тримесечие на текущата година, възлизат на 1,22 млрд. евро. За сравнение за същия период на 2016 г. те са били 1,17 млрд. евро.\r\nИкономически експерти прогнозират, че гръцките инвестиции ще продължат да се развиват във възходящата линия през следващите години, тъй като интересът на гръцките компании да разширяват дейността си в Албания се повишава. Тереза Герова", "date": "2017-07-05", "title": "Ekathimerini: Гърция остава най-големият инвеститор в Албания"}
{"url": "http://www.focus-news.net/news/2017/07/05/2412167/sluzhitelite-na-mvr-izlizat-na-natsionalen-protest.html", "text": "На връх професионалния си празник – 5 юли служителите на МВР излизат на национален протест в столицата. Техните искания са свързани с увеличение на заплатите, пари за униформи и нов закон за МВР. Преди дни премиерът Бойко Борисов обяви, че ще се осигурят 10 млн. лева за униформи на полицаите и ще им бъдат изплатени средствата за закупуваните до момента облекла. Синдикалната федерация на служителите в МВР (СФСМВР) и вътрешният министър Валентин Радев обаче не постигнаха съгласие за увеличението на полицейските заплати. Министър Радев многократно подчерта, че това не може да се случи до края на тази година. Синдикатите от своя страна изразиха неудовлетворението, че към момента все още не са започнали реални преговори по отношение на възможностите за по-високи заплати в системата. Така служителите на реда отново ще протестират на професионалния си празник, както през 2015 година, когато недоволството им бе предизвикано от предвиждани в осигурителната система промени, които в последствие не бяха приети.  \r\nПо данни на Синдикалната федерация се очаква между 8 и 10 хиляди служители на МВР да се съберат на площад „Александър Невски“, пред Народното събрание, в 11.00 часа. Междувременно от 11.30 часа по случай професионалния празник на МВР пред Паметника на Незнайния войн ще се състои тържествена церемония по извършване на водосвет на знамената и поднасяне на венци за почитане подвига на служителите, отдали живота си при изпълнение на служебния дълг. Заради събитието се въвежда организация на движението в района, като се забранява престоят и паркирането на превозни средства на северозападната част на пл. „Св. Ал. Невски“ между ул. „Оборище“ и ул. „11-ти август“, на ул. „Оборище“ между ул. „Г.С. Раковски“ и пл. „Св. Ал. Невски“, на ул. „Оборище“ между бул.„Васил Левски“ и пл. „Св. Ал. Невски“ и на югоизточната дъга на пл. „Св. Ал. Невски“. От 13.00 часа Пред Паметника на служителите от МВР, отдали живота си при изпълнение на служебен дълг, ръководството на МВР ще поднесе венци.", "date": "2017-07-05", "title": "Служителите на МВР излизат на национален протест"}
{"url": "http://www.focus-news.net/news/2017/07/05/2412185/shumen-ogranichavaneto-na-nereglamentiranite-prevozi-shte-bade-obsadeno-na-zasedanie-na-oblastnata-transportna-komisiya.html", "text": "Заседание на Областната транспортна комисия е насрочено от 10.00 часа в зала 2 на Областна администрация Шумен. Това съобщиха от пресцентъра на областната администрация. Началникът на Областния отдел „Автомобилна администрация“ ще докладва за набелязаните мерки във връзка със зачестилите сигнали от общините в област Шумен по отношение преминаването на тежкотоварни автомобили с несъобразена скорост и претоварени над максимално допустимите норми през населените места. Ще бъде представена информация от управителя на „Шумен - Пътнически автотранспорт“ и от представител на Националния съюз на превозвачите за загубите от извършваните нерегламентирани превози по пътищата на територията на област Шумен. Ще бъде сформиране на работна група с представители на Областен отдел „Автомобилна администрация”, НАП, сектор Пътна полиция при ОД на МВР за ограничаване на нерегламентираните превози.", "date": "2017-07-05", "title": "Шумен: Ограничаването на нерегламентираните превози ще бъде обсъдено на заседание на Областната транспортна комисия"}
{"url": "http://www.focus-news.net/news/2017/07/05/2412173/sofiya-kilometrichni-zadrastvaniya-sa-se-obrazuvali-i-v-dvete-posoki-na-am-trakiya-v-rayona-na-ihtiman.html", "text": "Километрични задръствания са се образували и в двете посоки на АМ \"Тракия\" в района на Ихтиман, предаде репортер на Агенция \"Фокус\". Временно в района е ограничено движението на автомобили в двете посоки, поради гъста мъгла и пътнотранспортно произшествие. Обходният маршрут е през път I-8 от Ихтиман до пътен възел Мухово и обратно.\r\nВ района са станали две катастрофи - едната в посока Бургас, другата в посока София. И двата пътни инцидента са с участието на по два леки автомобила. По първоначална информация, няма сериозно пострадали. \r\nВ района има гъста мъгла, която е вероятната причина за инцидентите.", "date": "2017-07-05", "title": "София: Километрични задръствания са се образували и в двете посоки на АМ \"Тракия\" в района на Ихтиман"}
{"url": "http://www.focus-news.net/news/2017/07/05/2412171/emsc-poredno-zemetresenie-ot-38-po-skalata-na-rihter-e-registrirano-v-makedoniya.html", "text": "Земетресение със сила от 3,8 по скалата на Рихтер е регистрирано на територията на Македония в 6.29 часа (местно време), показва справка на интернет страницата на Европейския средиземноморски сеизмологичен център.\r\nЕпицентърът на труса е на шест километра северно от Ресен и на четири километра северозападно от Янковец, с дълбочина от два километра под земната кора. \r\nЗеметресението, последното от поредицата, която разлюлява Македония вече близо три седмици, е усетено и в съседно Косово.Тереза Герова", "date": "2017-07-05", "title": "EMSC: Поредно земетресение от 3,8 по скалата на Рихтер е регистрирано в Македония"}
{"url": "http://www.focus-news.net/news/2017/07/05/2412177/faz-protestite-sreshtu-g-20-v-hamburg-politsiyata-upotrebi-vodni-oradiya-sreshtu-demonstrantite.html", "text": "В сутрешните часове на сряда, 5 юли, обстановката в северния германски град Хамбург е спокойна – за разлика от предходната вечер, когато сблъсъците между полиция и протестиращи срещу политиката на „групата на двайсетте“ ескалираха, в резултат на което правоохранителните органи употребиха водни оръдия срещу демонстрантите, съобщава националният ежедневник Die Frankfurter Allgemeine Zeitung. \r\nРано в сряда говорител на полицията поясни, че във вечерните часове на вторник силите на реда са използвали водни оръдия през интервал от десет минути. „Часовете след полунощ вече бяха изключително спокойни“, заяви представител на полицейските служители, допълвайки, че разчистването на улиците е започнало към 23 часа (местно време), след като стотици хора са откликнали на поканата на организаторите на протеста да се включат в шествие по улиците на ханзейския град. \r\nМестните власти разрешиха на противниците на Г-20 да издигнат палатков лагер на три километра от центъра на града, но бяха категорични, че протести не може има през часовете на нощта.Тереза Герова", "date": "2017-07-05", "title": "FAZ: Протестите срещу Г-20 в Хамбург: Полицията употреби водни оръдия срещу демонстрантите"}
{"url": "http://www.focus-news.net/news/2017/07/05/2412187/the-local-italianskata-politsiya-startira-mashtabna-operatsiya-sreshtu-mafiotskite-strukturi-v-stranata.html", "text": "Италианската полиция стартира мащабна операция срещу организираната престъпност в южната част на страната, задействайки повече от хиляда свои служители в същински „лов“ на членовете на местните мафиотски структури, съобщава вестник The Local.\r\nВ операцията са включени хеликоптери, кучета и екипи, специализирани в откриването на бункери и други скривалища. Тя е насочена към 116 лица от общо 24 престъпни фамилии, издирвани за изнудване, измама, незаконно притежание на оръжия и други престъпления.\r\nСтруктурата, която се основава на плътно сплетени кланове, действа предимно в южната част на средиземноморската страна, въпреки че неотдавнашните арести показаха, че тя не само работи и в Северна Италия, но и се е разширила в други европейски страни.\r\nСмята се, че е задминала по-известните сицилиански и неаполитански мафии чрез успешния си трафик на кокаин от Латинска Америка.Тереза Герова", "date": "2017-07-05", "title": "The Local: Италианската полиция стартира мащабна операция срещу мафиотските структури в страната"}
{"url": "http://www.focus-news.net/news/2017/07/05/2412189/otkrita-beseda-za-astrologiyata-shte-se-provede-v-sofiyskiya-hram-sv-sv-kiril-i-metodiy-na-6-yuli.html", "text": "Открита беседа ще се проведе в софийския храм „Св. св. Кирил и Методий” (Женския пазар) на тема: „Астрологията – лъженаука и живот без Бога”, предаде репортер на Агенция „Фокус”. Лектор ще бъде Милен Минчев. Модераторът ще е д-р Десислава Панайотова, директор на Енорийския център „Св. св. Кирил и Методий” към храма.\r\nБеседата ще се проведе в Лекционната зала на Енорийския център при храм „Св. св. Кирил и Методий”, ет. 1, ул. „Г. Вашингтон” 47, гр. София, на  6 юли от 18,30 часа. Входът е свободен. \r\nНикола ПЕТКОВ", "date": "2017-07-05", "title": "Открита беседа за астрологията ще се проведе в софийския храм „Св. св. Кирил и Методий” на 6 юли"}
{"url": "http://www.focus-news.net/news/2017/07/05/2412184/sofiya-dve-verizhni-katastrofi-sa-stanali-i-v-dvete-posoki-na-am-trakiya-v-rayona-na-ihtiman.html", "text": "Две верижни катастрофи са станали и в двете посоки на АМ \"Тракия\" в района на Ихтиман. Това уточниха за Агенция \"Фокус\" от МВР. Временно движението по магистралата в района е ограничено в двете посоки, поради гъста мъгла и пътнотранспортното произшествие. Обходният маршрут е през път I-8 от Ихтиман до пътен възел Мухово и обратно.\r\nВ района има гъста мъгла, която е вероятната причина за инцидентите.", "date": "2017-07-05", "title": "София: Две верижни катастрофи са станали и в двете посоки на АМ \"Тракия\" в района на Ихтиман"}
{"url": "http://www.focus-news.net/news/2017/07/05/2412190/blagoevgrad-ansambal-pirin-predstavya-balgariya-na-mezhdunaroden-folkloren-festival-v-sarbiya.html", "text": "Благоевградският Ансамбъл „Пирин“ бе избран да представи България на Международния фестивал „Награда Белград 2017“ в Сърбия, съобщиха от пресцентъра на Община Благоевград. Фестивалът ще се провежда до 7 юли под егидата на град Белград. В събитието ще вземат участие още ансамбли от Русия, Гърция, Пуерто Рико, Аржентина, Турция, Индия, Румъния, Литва, България, Полша и Черна гора, Сърбия. Емблемата на Пиринския край ще излезе на една сцена с над 400 участници. Изпълненията по време на фестивала ще се случват на различни места в града. Фестивалът има и конкурсен характер, но неговата основна идея е да се популяризира фолклора като културна идентичност. Жури ще отреди първите три места, като Федерация на националните танцови фестивали (FIDAF) също ще връчи свои награди. \r\nНа интернет страницата на събитието - www.belgradeaward.com, Ансамбъл „Пирин“ започва с описание, направено от National Geographic , които наричат благоевградския фолклорен ансамбъл „органичен синтез на регионалните фолклорни хорови и танцови традиции на България\". Община Благоевград пожелава успех на Ансамбъл „Пирин“, който не веднъж е популяризирал българския фолклор по света и е печелил заслужени награди!", "date": "2017-07-05", "title": "Благоевград: Ансамбъл „Пирин“ представя България на Международен фолклорен фестивал в Сърбия"}
{"url": "http://www.focus-news.net/news/2017/07/05/2412191/lokalno-makedoniya-ungariya-pusna-tok-po-ogradata-sas-sarbiya.html", "text": "Правителството в Будапеща нареди да бъде пуснат ток по оградата от бодлива тел, която пази страната от мигрантите, навлизащи от територията на Сърбия, пише македонското електронно издание „Локално“. \r\nЕксперти обясняват, че токът е с напрежение от 900 волта, който не може да нанесе сериозни наранявания. Целта е полицията да получава своевременен сигнал за всеки контакт с оградата и опит за нарушаване на границата. \r\nСъоръжението е наречено „умно“, тъй като е оборудвано също с термокамери и устройства за нощно наблюдение. По този начин ще бъде възможно да бъде намален броят на полицаите и войниците, които патрулират по 175-километровото протежение на границата със Сърбия.\r\nБудапеща започва изграждането на ограда в началото на годината. През месец май тя вече бе готова, припомнят от редакцията.Тереза Герова", "date": "2017-07-05", "title": "„Локално“ (Македония): Унгария пусна ток по оградата със Сърбия"}
{"url": "http://www.focus-news.net/news/2017/07/05/2412164/sofiya-dva-patni-intsidenta-sa-stanali-na-magistrala-trakiya-v-rayona-na-ihtiman.html", "text": "Два пътни инцидента са станали на магистрала „Тракия” в района на Ихтиман, съобщиха за Агенция „Фокус” от пресцентъра на МВР. Катастрофите са между два леки автомобила и в посока Бургас, и в посока София. По първоначална информация, няма сериозно пострадали. \r\nВ района има гъста мъгла, която е вероятната причина за инцидентите.", "date": "2017-07-05", "title": "София: Два пътни инцидента са станали на магистрала „Тракия” в района на Ихтиман"}
{"url": "http://www.focus-news.net/news/2017/07/05/2412194/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Гърция продължава да бъде най-големият инвеститор в Албания, оставяйки зад себе си страни, които вероятно имат по-голям икономически потенциал, съобщава електронното издание Ekathimerini.\r\nПо данни на Албанската централна банка преките чуждестранни инвестиции, направени от Гърция през първото тримесечие на текущата година, възлизат на 1,22 млрд. евро. За сравнение за същия период на 2016 г. те са били 1,17 млрд. евро.\r\nИкономически експерти прогнозират, че гръцките инвестиции ще продължат да се развиват във възходящата линия през следващите години, тъй като интересът на гръцките компании да разширяват дейността си в Албания се повишава.\r\n*** Италианската полиция стартира мащабна операция срещу организираната престъпност в южната част на страната, задействайки повече от хиляда свои служители в същински „лов“ на членовете на местните мафиотски структури, съобщава вестник The Local.\r\nВ операцията са включени хеликоптери, кучета и екипи, специализирани в откриването на бункери и други скривалища. Тя е насочена към 116 лица от общо 24 престъпни фамилии, издирвани за изнудване, измама, незаконно притежание на оръжия и други престъпления.\r\nСтруктурата, която се основава на плътно сплетени кланове, действа предимно в южната част на средиземноморската страна, въпреки че неотдавнашните арести показаха, че тя не само работи и в Северна Италия, но и се е разширила в други европейски страни.\r\nСмята се, че е задминала по-известните сицилиански и неаполитански мафии чрез успешния си трафик на кокаин от Латинска Америка.\r\n***  В сутрешните часове на сряда, 5 юли, обстановката в северния германски град Хамбург е спокойна – за разлика от предходната вечер, когато сблъсъците между полиция и протестиращи срещу политиката на „групата на двайсетте“ ескалираха, в резултат на което правоохранителните органи употребиха водни оръдия срещу демонстрантите, съобщава националният ежедневник Die Frankfurter Allgemeine Zeitung. \r\nРано в сряда говорител на полицията поясни, че във вечерните часове на вторник силите на реда са използвали водни оръдия през интервал от десет минути. „Часовете след полунощ вече бяха изключително спокойни“, заяви представител на полицейските служители, допълвайки, че разчистването на улиците е започнало към 23 часа (местно време), след като стотици хора са откликнали на поканата на организаторите на протеста да се включат в шествие по улиците на ханзейския град. \r\nМестните власти разрешиха на противниците на Г-20 да издигнат палатков лагер на три километра от центъра на града, но бяха категорични, че протести не може има през часовете на нощта.\r\n*** Председателят на Европейската комисия Жан-Клод Юнкер нарече европейски депутати „нелепи“ във вторник, след като те не успяха да се явят на реч на министър-председателя на Малта Джоузеф Мускат, посочвайки, че те трябва да показват повече уважение към най-малката страна членка на съюза, пише The Independent.\r\nГ-н Юнкер, самият от малък Люксембург бе видимо ядосан на полупразния парламент в Страсбург. „Нелепи сте“, заяви председателят на ЕК пред събралите се да слушат речта на Мускат – рязка критика към друга институция на ЕС. „Фактът, че има само 30 депутати в момента показва, че парламентът не е сериозен“, добави той.\r\nЮнкер добави, че Малта заслужава повече, приключвайки своето шестмесечно председателство в ЕС. „Ако г-н Мускат бе г-жа Меркел или г-н Макрон, щяхме да имаме пълен кворум“, посочи той.\r\nСамият Мускат, който само се усмихваше по време на думите на председателя на ЕК, представи пред парламента отчет на председателството на страната си, фокусирано върху миграцията и Брекзит.\r\n***", "date": "2017-07-05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/05/2412192/veliko-tarnovo-dva-avtomobila-sa-katastrofirali-po-patya-byala-pleven-v-rayona-na-selo-maslarevo.html", "text": "Два автомобила са катастрофирали по път I-3 Бяла-Плевен в района на село Масларево. Това съобщиха за Радио „Фокус“ – Велико Търново от Областно пътно управление – Велико Търново. Превозните средства се намират в банкета, в страни от пътя и не пречат на трафика. Движението се извършва в едната лента. На място са екипи на „Пътна полиция“, които регулират пропускането на автомобилите.\r\nНадежда КРЪСТЕВА", "date": "2017-07-05", "title": "Велико Търново: Два автомобила са катастрофирали по пътя Бяла – Плевен в района на село Масларево"}
{"url": "http://www.focus-news.net/news/2017/07/05/2412197/der-spiegel-podkrepata-na-germanskite-izbirateli-za-gsdp-belezhi-rast-ot-18.html", "text": "Нова надежда за кандидата за канцлерския пост Мартин Шулц: подкрепата на избирателите за Германската социалдемократическа партия (ГСДП) бележи ръст. Но и преднината на Съюза (ХДС/ХСС) все още е голяма, показват последните социологически проучвания на общественото мнение, цитирани от изданието Der Spiegel.\r\nМиналата седмица ГСДП даде решителен тласък за гласуването на законодателната инициатива \"Брак за всички\" в Бундестага - предложение, отхвърлено от редиците на Съюза (ХДС/ХСС). Вероятно историческият вот оказа влияние на благоразположението на избирателите: рейтингът на социалдемократите бе подобрен с 1,8 % до 25,2 %. \r\nТака разликата между двете водещи партии в Германия бе намалена до 13,5 % - осезаемо по-ниска от предходната седмица, когато бе на ниво от 15,2 %. \r\nБлизо една до друга се нареждат по-малките политически сили. Трета, както и миналата седмица, е \"Левица\" с 9,2 %. Свободната демократическа партия (СвДП), \"Зелени\" и \"Алтернатива за Германия\" обаче бележат спад в подкрепата на гражданите. Либералите губят 1,8 % и вече може да разчитат на осем процента от гласоподавателите, \"зелените\" падат с 0,6 % до 6,9 %. Партията на Фрауке Петри има 7,5 %.\r\nГСДП може да бъде сигурна в симпатиите на младите избиратели. В сравнение с миналата седмица, подкрепата за социалдемократите във възрастовата група от 18 г. до 29 г. бележи подобрение с 4,8 % до 29,6 %. Както и по-рано, тази възрастова група е слабото място на Съюза (ХДС/ХСС) - едва 26,8 % биха пуснали бюлетина за Християндемократическия съюз (ХДС) или Християнсоциалния съюз (ХСС). Тенденцията е ясна: в колкото по-зряла възраст се намират избиратели, толкова по-вероятно на изборите за федерален парламент те да отбележат с кръст полето, което стои срещу ХДС или ХСС. \r\nНа силна подкрепа сред младите хора до 29 г. може да разчитат и \"Зелените\". Тереза Герова", "date": "2017-07-05", "title": "Der Spiegel: Подкрепата на германските избиратели за ГСДП бележи ръст от 1,8 %"}
{"url": "http://www.focus-news.net/news/2017/07/05/2412170/pazardzhik-okrazhniyat-sad-shte-zasedava-po-deloto-sreshtu-14-obvinyaemi-za-razprostranenie-ideite-na-idil.html", "text": "Окръжният съд в Пазарджик ще заседава по делото срещу 14 обвиняеми за разпространение идеите на терористичната организация „Ислямска държава“. По време на днешното заседание ще бъдат изслушани експерти от НИКК по изготвените софтуерни експертизи по разчитане на съдържащите се данни в компютрите на обвиняемите, иззети по време претърсването на 25 ноември 2014 година. Съдебното заседание е с начален час 9.00 часа. 14-те подсъдими, сред които е и Ахмед Муса Ахмед, са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.", "date": "2017-07-05", "title": "Пазарджик: Окръжният съд ще заседава по делото срещу 14 обвиняеми за разпространение идеите на ИДИЛ"}
{"url": "http://www.focus-news.net/news/2017/07/05/2412181/valentin-popov-sfsmvr-ne-mogat-da-se-priemat-dovodite-sreshtu-uvelichenie-na-zaplatite-v-sistemata-na-mvr.html", "text": "Не могат да се приемат доводите срещу увеличение на заплатите в системата на МВР, изказани от вътрешния министър Валентин Радев. Това каза в Сутрешния блок „Добро утро, България“ на Радио „Фокус“ председателят на УС на Синдикалната федерация на служителите в МВР Валентин Попов, относно днешния протест на служителите с основно искане увеличение на възнагражденията. По думите му актуализацията на бюджета няма да бъде прецедент. През последните години минималната и средна работна заплата в страната се е увеличила с над 50%, а тази на служителите в МВР едва с 15%, което е явна диспропорция, добави Попов. „С колко процента да бъдат увеличени заплатите - дали това да е процент или някаква определена сума, на кой колко - дали за всички еднакво или да има някакво диференциране, са въпроси, които търпят допълнително обмисляне и преговори. Не подлежи на коментар обаче първото от исканията ни, че трябва да има увеличение на заплатите в МВР тази година. От това не можем да отстъпим. Можем да преговаряме по конкретни параметри, но не и по принципни въпроси. Второто от исканията ни е свързано с някои спешни промени в Закона за МВР, които са малко на брой и касаят малко текстове. Третото искане на всички Синдикати в МВР е спешно да започне работа по изцяло нов Закон за МВР, който да влезе за разглеждане в парламента през пролетта на следващата година“, обясни той. Валентин Попов коментира още, че кадрови проблем в системата на МВР има и сега, като те се задълбочават заради спада на привлекателността на пожарникарската и полицейска професия, основен фактор за което са ниските възнаграждения и лоши условия на труд. Необходими са спешни промени в закона за МВР, ако разпадът в системата продължи след 10 години потърпевши ще са гражданите и сигурността на страната, коментира още Валентин Попов.", "date": "2017-07-05", "title": "Валентин Попов, СФСМВР: Не могат да се приемат доводите срещу увеличение на заплатите в системата на МВР"}
{"url": "http://www.focus-news.net/news/2017/07/05/2412201/ministar-valentin-radev-650-sa-signalite-do-telefon-112-svarzani-s-uslozhnenata-meteorologichna-obstanovka-za-perioda-ot-2-do-4-yuli.html", "text": "За периода от 18.00 часа на 2 юли до 4 юли по Националния телефон за спешни повиквания 112 постъпиха над 650 сигнали, свързани с усложнената обстановка - паднали клони, дървета, задръстени шахти. Това каза от парламентарната трибуна министърът на вътрешните работи Валентин Радев във връзка с усложнената метеорологична обстановка в страната от последните дни, предаде репортер на Агенция „Фокус“. „Най-критична беше обстановката в Плевенска област - общините Плевен, Подем, Гулянци“, обясни той. „На 3 юли в рамките на 7 часа значително беше усложнената обстановката в община Самоков, поради паднали интензивни валежи от дъжд. Получени бяха над 260 сигнала“, посочи министърът. „Извършена бе евакуация на 12 граждани“, допълни Валентин Радев. „В София за периода 2-3 юли буря премина през западната част на града - Горна Баня, \"Люлин\", \"Обеля\" и централната част на града. Регистрирахме общо 23 сигнала“, поясни Валентин Радев. „Във областите Велико Търново, Враца, Монтана, Ловеч, Кюстендил и Перник бяха получени също множество сигнали, но обстановката не налагаше обявяване на бедствено положение“, посочи министърът. „Българската армия беше в готовност, но не се наложи включването й“, каза още той.\r\nБиляна ИВАНОВА", "date": "2017-07-05", "title": "Министър Валентин Радев: 650 са сигналите до телефон 112, свързани с усложнената метеорологична обстановка за периода от 2 до 4 юли"}
{"url": "http://www.focus-news.net/news/2017/07/05/2412199/ministar-nikolina-angelkova-ochakvame-edin-mnogo-silen-leten-sezon.html", "text": "Очакваме един много силен летен сезон. Това каза министърът на туризма Николина Ангелкова в предаването \"Денят започва\" по БНТ. \"Летният сезон изглежда много добре. Очакваме да бъде доста по-добър от миналата година, когато имахме един изключително силен и успешен летен сезон. Тази година очакваме ръст между 7% и 10% за лятото\", коментира министърът. По думите ѝ основно очакваме гости от Германия, които и миналото лято са били наш основен целеви пазар. \"Към момента наблюдаваме ръст 15-29% през големите туроператори, с които работим. Наблюдаваме голям ръст и на туристи от Чехия и Полша. Миналата година тези пазари също имаха бум\", добави министър Ангелкова. Тя отбеляза, че На летищата във Варна и Бургас към момента ръстовете на заявените полети варират между 5 и 10%.", "date": "2017-07-05", "title": "Министър Николина Ангелкова: Очакваме един много силен летен сезон"}
{"url": "http://www.focus-news.net/news/2017/07/05/2412202/yambol-izzeti-sa-5-500-chasovnika-ukriti-v-kamion-s-tekstilni-izdeliya-na-gkpp-lesovo.html", "text": "5 500 недекларирани дамски и мъжки часовника откриха на ГКПП „Лесово“ при съвместни действия екип на митническа мобилна група и служители от ГД „Гранична полиция“, съобщиха от пресцентъра на МВР. Вчера за влизане в страната пристигнал товарен автомобил с турска регистрация, превозващ текстилни изделия от Турция за Латвия. Подадено е искане от служителите на ГД „Гранична полиция“ за извършване на щателна митническа проверка на автомобила, съгласно Указанията за реда за взаимодействие между Главна дирекция „Гранична полиция” и Агенция „Митници” за извършване на съвместни проверки на граничните контролно-пропускателни пунктове  на външни граници. При първоначалната проверка на превозното средство с рентгенова апаратура,  митническите служители установяват наличието на участък с нехарактерна плътност за декларираните стоки, намиращ се в  дъното на товарното помещение, непосредствено до шофьорската кабина. При последвалата  физическа проверка на товара с участието на  екип на митническа мобилна група и служител от отдел „Борба с наркотрафика“ в Митница Бургас, митническите служители откриват недекларирани общо 5 500 дамски и мъжки часовника с търговска марка „Double Zero”. \r\nКонтрабандните часовници са иззети. Срещу шофьора на камиона - молдовски гражданин с инициали V.C. e образувано досъдебно производство по чл. 242, ал. 1, б. „д“ от Наказателния кодекс за квалифицирана контрабанда, което се провежда от разследващ митнически инспектор от Митница Бургас, под надзора на Окръжна прокуратура Ямбол. Молдовският гражданин е задържан за 24 часа със заповед за задържане на митническия орган. Работата по случая продължава.", "date": "2017-07-05", "title": "Ямбол: Иззети са 5 500 часовника, укрити в камион с текстилни изделия на ГКПП „Лесово“"}
{"url": "http://www.focus-news.net/news/2017/07/05/2412203/die-welt-nad-60-ot-tarseshtite-ubezhishte-v-evropa-sa-priznati-za-bezhantsi-na-parva-instantsiya.html", "text": "Молбите на 61 % от кандидатстващите за убежище в страните от Европа са одобрени още на първа инстанция. Това показват данни от EASO – организация, създадена за оказване на подкрепа по въпросите за бежанците, съобщава германският национален ежедневник Die Welt.\r\nЗапазва се тенденцията, при която най-многобройната група на бежанци е тази на сирийците (26 %), следвани от от афганистанци, иракчани, пакистанци и нигерийци. Най-голяма част от тях през 2016 г. са приети от Германия, Италия, Франция, Гърция и Австрия. Наблюдава се отлив от седем процента на търсещи убежище в Норвегия, Швейцария, Лихтенщайн и Исландия.\r\nЗащо обаче десетки хиляди мигранти, търсещи убежище, остават в Европа след отхвърляне на кандидатурата им за политически статут на закрила? Почти една трета от кандидатите са на възраст под 18 г. Като цяло,  миналата година са регистрирани 65 хил. непридружени непълнолетни лица, търсещи убежище. Повечето идват от Афганистан.  Германия в момента планира да направи преоценка на ситуацията със сигурността в южноазиатската държава.\r\nEASO подкрепя държавите-членки в процедурите за убежище и изпраща експерти за страните, нуждаещи се от помощ при обработването на молбите за убежище, като например Италия и Гърция, уточняват от редакцията.Тереза Герова", "date": "2017-07-05", "title": "Die Welt: Над 60 % от търсещите убежище в Европа са признати за бежанци на първа инстанция"}
{"url": "http://www.focus-news.net/news/2017/07/05/2412188/sofiya-sedem-ot-postradalite-v-tezhkata-verizhna-katastrofa-na-magistrala-trakiya-sa-v-speshnoto-otdelenie-na-umbal-sv-anna.html", "text": "Седем от пострадалите в тежката верижна катастрофа на магистрала \"Тракия\" в района на Ихтиман са в Спешното отделение на УМБАЛ\"Св. Анна\"-София АД. Това съобщи за Агенция \"Фокус\" говорителят на болницата Антон Луков.\r\nОчаквайте подробности.", "date": "2017-07-05", "title": "София: Седем от пострадалите в тежката верижна катастрофа на магистрала \"Тракия\" са в Спешното отделение на УМБАЛ \"Св. Анна\""}
{"url": "http://www.focus-news.net/news/2017/07/05/2412204/krum-zarkov-bsp-sled-izborite-tryabvashe-uspokoenie-v-obshtestvoto-a-vmesto-tova-sme-raztreseni-ot-skandali.html", "text": "Няма сфера, която да не е разтресена от скандали и неуредици само за последните два месеца, а при предсрочни избори трябват политики, които да доведат до успокоение. Това каза пред БНТ народният представител от „БСП за България” Крум Зарков, съобщиха от пресцентъра на БСП. Като пример той даде скандалите, свързани с уволнението и назначението на шефа на НДК в рамките на 24 часа, днешните полицейски протести, размириците в Асеновград, където гражданите се самоорганизират, защото не вярват, че има държавна институция, която да защити интересите им. Той посочи още и отстъплението от страна на управляващите от предизборни обещания; парламента, който непрекъснато произвежда скандали; липсващи законопроекти от Министерския съвет, които да реализират политика. Всичко това, според Зарков, създава усещане за вакуум. Той добави, че когато минат 100 дни от управлението на правителството на Бойко Борисов, БСП ще направи задълбочен анализ на постигнатото от него.\r\n„В България зрее социално напрежение от няколко типа. То може да прерасне и в етническо. Бързо може да се запали искрата. Създават се медийни герои в социалните мрежи, които могат да се възползват от това. Огромна маса хора живеят в невероятна мизерия. По случая в Асеновград трябва да се отнесем сериозно”, отбеляза Крум Зарков.\r\nПо повод полицейските протести, Крум Зарков припомни, че през 2014 година беше написан изцяло нов закон за МВР, след това последваха промени на същия - като реформата „Бъчварова”, която е дадена на Конституционен съд. \"След тази реформа, за една и съща дейност в МВР, служители получават заплата, различна в пъти\", обясни депутатът от левицата. „Не ние шумно обявяваме, че даваме много пари за сектора, които не отиват в служителите, а за да се плащат неизплатените им осигуровки в НОИ. Не е нормално, когато полицаите казват, че няма пари за оборудване и заплати, да им се отговаря, че нямат достатъчно аргументи”, добави Крум Зарков. Народният представител допълни, че е недопустимо да се настройват едни съсловия срещу други. Заради това, по думите му, в момента битува усещането, че полицаите взимат високи заплати, а всъщност средната заплата в полицията и армията е по-ниска от средната заплата в страната.\r\n„Създаването на анкетна комисия в НС за НДК е заради думите на бившия му шеф , че е отказвал да се подаде на натиск за определяне на участници за обществени поръчки, заради което го отстраниха. За тези думи трябва и други институции да се самосезират”, подчерта Крум Зарков. „Дано тази комисия изчисти петното, което бе поставено върху НДК, още повече че ни предстои председателството на Съвета на ЕС”, каза още Крум Зарков.", "date": "2017-07-05", "title": "Крум Зарков, БСП: След изборите трябваше успокоение в обществото, а вместо това сме разтресени от скандали"}
{"url": "http://www.focus-news.net/news/2017/07/05/2412186/gl-komisar-mladen-marinov-okolo-40-motorni-prevozni-sredstva-sa-uchastvali-v-patniya-intsident-na-am-trakiya-kray-ihtiman-nyama-danni-za-zaginali.html", "text": "Около 40 моторни превозни средства са участвали в пътния инцидент на АМ \"Тракия\" край Ихтиман. Това каза главният секретар на МВР главен комисар Младен Маринов в предаването \"Здравей, България\" по Нова телевизия. \"В 05.57 часа е подаден първият сигнал за първото ПТП, през минути следват други сигнали. Създадена е незабавно организация, тъй като районът е бил силно замъглен, а е имало и задимяване от намиращото се наблизо сметище\", обясни гл. комисар Маринов. \r\n\"Към момента на място са изпратени 14 линейки. Осигурени са маршрути към придвижване към лечебни заведения. В момента оказваме помощ на 5 пострадали. Няма към момента данни за загинали\", добави той.", "date": "2017-07-05", "title": "Гл. комисар Младен Маринов: Около 40 моторни превозни средства са участвали в пътния инцидент на АМ \"Тракия\" край Ихтиман, няма данни за загинали"}
{"url": "http://www.focus-news.net/news/2017/07/05/2412196/sz-antikoruptsiya-predade-na-sad-kmeta-i-zam-kmeta-na-plovdiv-i-kmeta-na-rayon-zapaden-pri-obshtina-plovdiv-za-prestaplenie-po-sluzhba-svarzano-s-izgrazhdaneto-na-zookat.html", "text": "Специализирано звено „Антикорупция“ – СГП внесе в Окръжен съд – Пловдив обвинителен акт срещу Иван Тотев – кмет на община Пловдив, Димитър Кацарски – заместник кмет на община Пловдив и Димитър Колев – кмет на район „Западен“ в община Пловдив за престъпление по служба, извършено от тримата в съучастие, от което са настъпили значителни вредни последици и случаят е особено тежък (престъпление по чл. 282 ал.3, вр. с ал.2, пр.1 и 2, вр. с ал.1 пр.1 вр. с чл. 20 от НК). Това съобщиха от пресцентъра на Прокуратурата.\r\nДосъдебното производство по случая е образувано на 3 ноември 2016 г. от Окръжна прокуратура–Пловдив. С постановление на главния прокурор Сотир Цацаров от 15 ноември 2016 г. е разрешено разследването да се проведе извън района на съда, компетентен да разгледа делото, и е разпоредено Специализирано звено „Антикорупция“ да осъществява ръководство и надзор върху досъдебното производство. \r\nВ периода 30 април 2014 г. до 29 юли 2015 г. в гр. Пловдив, като длъжностно лице заемащо отговорно служебно положение – кмет на община Пловдив и като възложител на обществени поръчки, Иван Тотев е нарушил служебните си задължения по повод изграждане на „Зоокът” – гр. Пловдив. Процедурата е проведена като пряко договаряне с изпълнителя „Запрянови 03“ ООД в нарушение на ЗОП. Освен това тази процедура е проведена и без да е одобрен идеен инвестиционен проект към момента на откриването й и не е била одобрена количествено – стойностна сметка за проекта. Не е бил изготвен комплексен доклад за оценка на съответствието на инвестиционния проект със съществуващите изисквания на строежите и не е било издадено разрешение за строеж. Тези изисквания на закона не са били изпълнени и към момента на сключване на договора за строителство на „Зоокът“ – Пловдив с изпълнителя - „Запрянови 03” ООД. Това Иван Тотев е сторил с цел да набави облага за търговското дружество в размер на 689 869.70 лв. В този размер е и щетата за община Пловдив. Настъпили са значителни вредни последици и от неимуществен характер. Формирано е недоверие в обществото към разходването на бюджетните средства на община Пловдив при извършване на дейности от обществено значение, както и съмнение в публичността и прозрачността на разпределяне на бюджетните средства. \r\nНа съд са предадени и съучастниците на Иван Тотев - Димитър Кацарски и Димитър Колев, които са действали като помагачи и чрез действия умишлено са улеснили кмета на община Пловдив да извърши престъплението. \r\nЗаместник кметът Кацарски е бил назначен от Иван Тотев за Председател на комисия за провеждането на „Открита процедура“ по реда на ЗОП за избор на изпълнител за извършване на строително – монтажните работи по обект „Зоокът – Пловдив“. В нарушение на ЗОП, като председател на комисията, на 28.07.2014 г. Кацарски е предложил на кмета Иван Тотев откритата процедура да бъде прекратена. По този начин Кацарски е дал възможност на кмета на община Пловдив да открие друга процедура – договаряне без обявление.    \r\nОбвинението на Колев е за това, че на 28 юли 2015 г. като длъжностно лице, умишлено улеснил кмета на общината Иван Тотев в извършването на престъпление по служба. Това е станало като е сключил договор за упражняване на консултантска дейност и строителен надзор при липсата на предпоставките за това, а именно : без Район „Западен“ да е страна по Договор за строителство, сключен между Възложителя - Община Пловдив и Изпълнителя - „Запрянови 03“ ООД с предмет строително – монтажни работи на обект „Реконструкция и модернизация на „Зоокът” – гр. Пловдив”; - без Район „Западен“ да е Възложител по смисъла на чл.161, ал.1 от ЗУТ. и без Район „Западен“ да има качеството на участник в процеса на строителството по смисъла на чл.160 от ЗУТ.  \r\nПо този начин Колев е дал възможност на Тотев на 29 юли 2015 г. да започне строеж по смисъла на чл. 157, ал.1 от ЗУТ. За начало на строежа съобразно издаденото разрешение за строеж се счита денят на съставяне на протокола за откриване на строителна площадка и определяне на строителна линия и ниво, а когато такъв не се изисква - датата на заверка на заповедната книга. \r\nИван Тотев е с мярка за неотклонение парична гаранция в размер на 20 000 лева. Колев и Кацарски са е с мярка за неотклонение „Подписка“. \r\nПредстои Окръжен съд – Пловдив да насрочи разглеждането на делото.", "date": "2017-07-05", "title": "СЗ „Антикорупция“ предаде на съд кмета и зам.-кмета на Пловдив и кмета на район „Западен“ при Община Пловдив за престъпление по служба, свързано с изграждането на „Зоокът“"}
{"url": "http://www.focus-news.net/news/2017/07/05/2412200/georgi-milev-naz-blizo-1-mln-dekara-zarneni-kulturi-sa-unishtozheni-v-severna-balgariya-ot-tazgodishnata-gradushka.html", "text": "Близо 1 млн. декара зърнени култури са унищожени в Северна България от тазгодишната градушка. Това каза в сутрешния блок „Добро утро, България“ на Радио „Фокус“ Георги Милев, заместник-председател на Националната асоциация на зърнопроизводителите в България (НАЗ). Щетите са най-вече в източната част на област Плевен, западната на област Русе и почти цяла област Ловеч. Унищоженията варират от 10-15% до 100%, като много производители са заплашени от фалит. Поради големината и силата на градушката няма култура, която да е останала незасегната. \r\nГеорги Милев каза още, че некоректното отношение от страна на застрахователите е принудило голяма част от зърнопроизводителите да спрат да застраховат земите си. „Обезщетенията не бяха такива, каквито трябваше да бъдат. Предлагаха се всевъзможни схеми, само не и във финансово изражение. А при една такава щета мисля, че финансовите средства са най-важни. Второ, в момента в Европа има заделени такива средства за бедствия в райони в страни от Европейския съюз и може би ще реагираме по най-бързия начин да изпратим писмо до нашето министерство, както и до Комисията по земеделие в Европа и от там евентуално да получим някакво обезщетение. Това са към момента стъпките, които бихме могли да предприемем“, допълни Георги Милев. Той коментира, че се водят преговори за разширяване дейността на Изпълнителната агенция „Борба с градушките“, като производителите апелират да бъде покрита доста по-голяма част от България с противоградова защита, но това ще струва пари както за държавата, така и за земеделците. Районите, които бяха поразени от градушката, бяха именно такива извън контрола на агенцията, каза още Георги Милев.", "date": "2017-07-05", "title": "Георги Милев, НАЗ: Близо 1 млн. декара зърнени култури са унищожени в Северна България от тазгодишната градушка"}
{"url": "http://www.focus-news.net/news/2017/07/05/2412208/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус\" от Планинската спасителна служба (ПСС) към Българския червен кръст (БЧК). Температурите варират между 6 и 15 градуса. Времето е ясно и тихо. По билата на планините духа слаб до умерен вятър. През последното денонощие не са подадени сигнали за инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-07-05", "title": "ПСС: Добри са условията за туризъм в планините"}
{"url": "http://www.focus-news.net/news/2017/07/05/2412198/sofiya-izyasnyavat-se-prichinite-za-verizhnite-katastrofi-na-magistrala-trakiya.html", "text": "Изясняват се причините за верижните катастрофи на магистрала „Тракия” в района на Ихтиман, съобщиха пресцентъра на МВР. В двете платна на магистралата са станали верижни пътни инциденти. Сигналите за катастрофите са подадени към 6.00 сутринта, последвали още 16 съобщения. Веднага към мястото са изпратени полицейски екипи, пожарникари и екипи на спешна помощ. По първоначални данни в инцидентите са участвали около 40 моторни превозни средства. Няма данни за загинали, има пострадали, осигурени са маршрутите на автомобилите на бърза помощ  за придвижването им към лечебни заведения. \r\nЗаради катастрофите временно е ограничено движението на моторни превозни средства на магистрала „Тракия“, в района на Ихтиман. Обходният маршрут е през път I-8 от Ихтиман до пътен възел Мухово и обратно; по първоначални данни няма загинали \r\nНа място работят пътни полицаи, пожарникари и служители на ОД МВР – София. Тепърва ще се изясняват и причините за пътните инциденти.", "date": "2017-07-05", "title": "София: Изясняват се причините за верижните катастрофи на магистрала „Тракия”"}
{"url": "http://www.focus-news.net/news/2017/07/05/2412212/vidin-50-tezhkotovarnite-kamioni-izchakvat-na-granichen-punkt-dunav-most-na-izhod-ot-stranata.html", "text": "50 тежкотоварните камиони изчакват на ГКПП „Дунав мост“ - 2 на изход от страната, съобщи за Радио „Фокус“ – Видин дежурният служител на пункта. Трафикът на пункта е с нормална интензивност за сутрешните часове на деня. \r\nНа влизане в страната няма чакащи камиони, леките автомобили преминават без да се образуват опашки. На останалите два гранични пункта в областта „Връшка чука“ и „Брегово“ трафикът е спокоен, нормално се преминава и от двете страни на границата.\r\nАнна ЛОЗАНОВА", "date": "2017-07-05", "title": "Видин: 50 тежкотоварните камиони изчакват на граничен пункт „Дунав мост“ на изход от страната"}
{"url": "http://www.focus-news.net/news/2017/07/05/2412193/pazardzhik-zaradi-verizhnite-katastrofi-na-avtomagistrala-trakiya-trafikat-za-sofiya-e-prenasochen-prez-septemvri-i-kostenets.html", "text": "Във връзка със станали верижните пътнотранспортни произшествия на автомагистрала „Тракия“ в района на Ихтиман екипи на „Пътна полиция“ при ОД на МВР - Пазарджик пренасочват движението по магистралата по посока за София през пътен възел „Церово“, град Септември, главен път I-8 за Костенец и от там София. Това съобщиха за Радио „Фокус“ – Пазарджик от Областната дирекция на МВР – Пазарджик. \r\nПътуващите от Велинград по посока за автомагистрала „Тракия“ се пренасочват при разклона на Септември по главен път I-8. Полицейски патрул регулира трафика на кръстовището „Септемврийски ханчето“. Движението е много натоварено в посока София. От полицията препоръчват на гражданите, които ще пътуват за столицата, да използват пътя Пазарджик-Белово-Костенец-София.\r\nВаня НИКОЛОВА", "date": "2017-07-05", "title": "Пазарджик: Заради верижните катастрофи на автомагистрала „Тракия“ трафикът за София е пренасочен през Септември и Костенец"}
{"url": "http://www.focus-news.net/news/2017/07/05/2412211/ministar-valentin-radev-736-raketi-za-vazdeystvie-varhu-oblachni-gradonosni-kletki-sa-bili-izstrelyani-za-perioda-2-3-yuli.html", "text": "Има подадени 8 заявления за сформиране на комисии за оглед. От МЗХ информират, че за периода 2-3 юли са проведени 9 въздействия върху 75 облачни градоносни клетки, изстреляни са 736 ракети. Това каза от парламентарната трибуна министърът на вътрешните работи Валентин Радев във връзка с усложнената метеорологична обстановка в страната от последните дни, предаде репортер на Агенция „Фокус“. „Нанесени са щети по републиканската пътна мрежа в Плевен, Ловеч, Враца, Велико Търново и София. Има наводнени пътни участъци, свлечени земни маси, изровени банкети, паднали дървета. Вследствие на голямата буря има теч в лявата тръба на тунел „Ечемишка“, обясни той и допълни, че водните нива на почти всички реки в Дунавския басейн са се повишили, но са под праговете. „Днес и през следващите дни ще продължи оказване на помощ на пострадалите места и описване на щетите. Продължаваме да наблюдаваме обстановката в страната и отчитаме нейното нормализиране, което предполага и прекратяване на работата на щаба“, заяви Валентин Радев. „За утре е насрочено заседание на междуведомствената комисия за подпомагане и възстановяване към Министерски съвет, която ще оптимизира разходването на останалите средства, близо 28 млн. лв. от общия бюджет на комисията - 70 млн. лева“, каза още вътрешният министър.\r\nБиляна ИВАНОВА", "date": "2017-07-05", "title": "Министър Валентин Радев: 736 ракети за въздействие върху облачни градоносни клетки са били изстреляни за периода 2-3 юли"}
{"url": "http://www.focus-news.net/news/2017/07/05/2412206/vitseprezidentat-iliyana-yotova-asenovgrad-e-edin-zapalen-fitil-ot-koyto-mozhe-da-plamne-tsyalata-darzhava.html", "text": "Това, което се случва в Асеновград е нещо много страшно. Един запален фитил, от който може да пламне цялата държава. Това каза вицепрезидентът Илияна Йотов предаването „Денят започва“ по БНТ. „За съжаление агресията не е само в гетата. Агресията е в цялото ни общество, след като деца в пети клас започнаха да се избиват едно друго. За съжаление, в нашата държава всичко е за 3 дни, след което обществото престава да говори, медиите престават да говорят и нещата си тръгват по старому“, коментира Йотова. Според нея хората в Асеновград протестират с основание, защото не виждат нищо като резултат от предишни случаи, предишни прецеденти, а държавата е безсилна. „Вчера чух вицепремиера Симеонов да казва, че трябва полицейско управление във всяко едно от тези места. Не е лоша идеята. Въпросът е обаче дали тя е реалистична. Съмнявам се, че полицията има този ресурс. Държавата трябва да влезе в тези гета, да направи задължително образованието на децата. Един процес, който вече десетки години е изпуснат“, посочи тя. По думите ѝ в този случай има един много сложен и комплексен възел от въпроси и от проблеми. „Трябва специална политика, не просто само образование, не само социална политика. Има и нещо друго. Това отделяне на компактни общности, които започват да живеят един свой живот, да правят една паралелна държава, рано или късно дава много горчиви резултати“, каза вицепрезидентът. Според нея проблемът в Асеновград е и проблем на националната сигурност в страната. „Ако застане държавата с цялата си власт и има поредица от мерки, които да дадат резултати, смятам, че положението ще бъде друго. Не съм съгласна, че държавата може да абдикира. Властите просто не искат да влизат по тези места. Само, когато стане някаква трагедия, всички се сещаме да нищим този въпрос. Иначе с месеци никой не влиза в тези места, никой не знае какво става вътре“, коментира Йотова. По думите ѝ това е бомба със закъснител.\r\n„Нашата дума с г-н Радев беше, че в нашия мандат, не искаме да водим война с нито една институция. Тези 6 месеца ясно показват, че можем да говорим с всички, да има диалог. После г-н Цветанов реши да поведе война с президента по някакви си негови причини“, посочи тя. Според нея това е лоша, компроматна война. „Моята преценка е, че това е война с половин лице, защото г-н Борисов демонстрира друго поведение. Декларативно показа, че очевидно не е в този отбор, който е решил да води войната с президентската институция. И аз съм много обнадеждена от разговора, който проведоха двамата лидери – президентът Радев и министър-председателят Борисов“, каза вицепрезидентът. По думите ѝ е много модерно в последните дни да се говори за война между институциите. „Не знам дали когато споменаваме това понятие, даваме ли си сметка колко силно звучи това и как отеква в обществото, за една държава, която претендира да е европейска“, коментира Йотова. Според нея няма война на институциите, защото за война трябват две страни. „От страна на Президентството, не водим война с никого“, каза тя.\r\nВъв връзка с отношенията на България с Македония, Йотова каза, че добрият тон е срещнал съпротива в Скопие. „През последните дни пресата там беше залята с антибългарска реторика. Такава, каквато много години не бяхме слушали. Очевидно има неизчистени въпроси“, коментира вицепремиерът. Според нея България е заинтересована от това на Западните Балкани, страните да са ориентирани към членство в ЕС. „Това е безспорно. Естествено страната ни ще помага в този процес. Но трябва да е точно и ясно, че ние ще бъдем точно толкова взискателни към нашите съседи, така както са били взискателни към нас, когато сме ставали член на ЕС“, посочи Йотова.", "date": "2017-07-05", "title": "Вицепрезидентът Илияна Йотова: Асеновград е един запален фитил, от който може да пламне цялата държава"}
{"url": "http://www.focus-news.net/news/2017/07/05/2412213/daily-sabah-visokoskorostna-liniya-svarzva-istanbul-s-evropa.html", "text": "Във вторник в Турция бе пусната в експлоатация връзката по магистрала „Северна Мармара“, съобщава вестник Daily Sabah.\r\nПътната отсечка между Пашакьой-Кюрткьой, дълга 11 км, бе открита на специална церемония, на на която присъстваха министър-председателят Бинали Йълдъръм и министърът на транспорта, морските въпроси и съобщенията Ахмет Арслан. Говорейки в рамките на събитието, премиерът припомни, че железопътните и високоскоростните влакове ще преминат през моста на моста „Явуз Султан Селим“ над Босфора, свързан с Измит от едната страна и с високоскоростната железопътна линия в Халкали, която отива в Одрин и след това – към Европа.\r\nБинали подчерта, че на финала на изпълнението на проекта Анадолската магистрала ще бъде свързана с автомагистрала „Северна Мармара\", като по този начин ще бъде избегнато влизането на преминаващи тежкотоварни превозни средства през Истанбул.Тереза Герова", "date": "2017-07-05", "title": "Daily Sabah: Високоскоростна линия свързва Истанбул с Европа"}
{"url": "http://www.focus-news.net/news/2017/07/05/2412217/kyustendil-zapochva-traditsionniyat-kurs-za-obuchenie-po-pluvane-kam-obedineniya-detski-kompleks.html", "text": "Започва традиционният курс за обучение по плуване към Обединения детски комплекс – Кюстендил. Това съобщи за Радио „Фокус” – Кюстендил Бойко Малинов, директор на Обединения детски комплекс. По думите му, курсът е отложен с два дни заради лошите метеорологични условия. „Времето вече се оправи и от днес децата имат възможност да се включат активно в дейностите”, каза Малинов. \r\nПовече от 120 деца са записани за участие, те са разделени на няколко групи. „Имаме група за деца, които не умеят да плуват, група за начинаещи и група за напреднали”, посочи Малинов. Осигурени са треньори и медицинско лице. Община Кюстендил е предоставила места за почивка и чадъри. Курсът продължава 10 дни, а на финала за всички деца ще бъде организирана плажна фиеста.\r\nВенцеслав ИЛЧЕВ", "date": "2017-07-05", "title": "Кюстендил: Започва традиционният курс за обучение по плуване към Обединeния детски комплекс"}
{"url": "http://www.focus-news.net/news/2017/07/05/2412209/ministar-valentin-radev-nyama-zhertvi-sled-katastrofata-na-am-trakiya-dvizhenieto-se-prenasochva-za-da-nyama-zadrastvaniya.html", "text": "Има пострадали, но няма жертви. Това заяви пред журналисти министърът на вътрешните работи Валентин Радев, във връзка с верижната катастрофа на автомагистрала „Тракия” край Ихтиман, предаде репортер на Агенция „Фокус”. „Много ниска мъгла. В двете посоки има инцидент с много автомобили. Казаха ми, че са повече от 20. Пренасочено е движението така, че да няма задръствания”, обясни министър Радев. Той напомни, че сметището край Ихтиман, където имаше пожар, продължава да тлее. \r\nИван ЛАЗАРОВ", "date": "2017-07-05", "title": "Министър Валентин Радев: Няма жертви след катастрофата на АМ „Тракия”, движението се пренасочва, за да няма задръствания"}
{"url": "http://www.focus-news.net/news/2017/07/05/2412214/prof-stefan-zhelev-oblasten-upravitel-na-shumen-nyama-sela-bez-elektrozahranvane-v-oblastta.html", "text": "Няма села без електрозахранване в област Шумен. Tова каза в сутрешния блок „Добро утро, България“ на Радио „Фокус“ областният управител на Шумен проф. Стефан Желев. Tежките метеорологични условия оставиха без ток 11 от 151 населени места от областта, но въпреки това проблемът е отстранен и към момента ситуацията е спокойна. „Проблемите в област Шумен най-вече бяха свързани с прекъснато електрозахранване. Ремонтните работи по отстраняване на повредите продължиха до 16:00 часа следобед във вторник. Имаше два паднали стълба в Община Венец от силния вятър, но са били изправени и към 16:00 нямаше населено място, което да е без ток. Не са нанесени и сериозни поражения върху инфраструктурата в областта. Малко по-сериозно са пострадали общините, които са разположени в западната част от област Шумен. Това са Венец и Хитрино“, обясни проф. Желев. Той каза още, че бързото реагиране и справяне с конкретната ситуация е резултат от предварителната подготовка на службите. Всички общини са били оповестени да следят критичните точки, а доброволните формирования са били в готовност, за да отреагират, подчерта проф. Желев.", "date": "2017-07-05", "title": "Проф. Стефан Желев, областен управител на Шумен: Няма села без електрозахранване в областта"}
{"url": "http://www.focus-news.net/news/2017/07/05/2412207/plovdiv-rayonnata-prokuratura-zadarzha-i-povdigna-obvineniya-na-oshte-dvama-tsigani-za-poboya-nad-mladi-sportisti.html", "text": "Районната прокуратура задържа и повдигна обвинения на още двама цигани за побоя над млади спортисти от Асеновград. Това съобщи за Радио „Фокус” - Пловдив говорителят на Апелативна прокуратура в Пловдив. Задържани за 72 часа са 40-годишният Асен А. и 32-годишният Джавет Ю. Срещу тях са повдигнати обвинения за хулиганство с особена дързост и цинизъм. Установено е, че на 26 юни 2017 г. в Асеновград двамата са извършили хулигански действия в района но болницата в града след възникнал конфликт между група цигани и деца от отбора по кану–каяк „Асеновец“. Двамата обвиняеми се държали агресивно, хвърляли камъни, обиждали, отправяли заплахи и носели дървени тояги.\r\nПо същото досъдебно производство за хулигански действия с особена дързост и цинизъм, както и за причинени средни телесни повреди, бяха задържани още девет лица, на които Районен съд - Асеновград определи мярка за неотклонение „задържане под стража“ на 30 юни 2017 г. Обжалването на мярката ще е в четвъртък.\r\nВината на новите задържани е установена след непрекъснати оперативно-издирвателни мероприятия. Обвиняемият Асен А. вече е бил осъждан.\r\nРайонна прокуратура - Асеновград издирва и други лица, извършили хулигански действия на 26 юни 2017 г.\r\nМасовото сбиване в района на болницата на Асеновград стана след скандал в района на язовир „40-те избора”. Ранени са били двама души. От тогава хората от Асеновград протестират всяка вечер.\r\nЦветана ТОНЧЕВА", "date": "2017-07-05", "title": "Пловдив: Районната прокуратура задържа и повдигна обвинения на още двама цигани за побоя над млади спортисти"}
{"url": "http://www.focus-news.net/news/2017/07/05/2412219/vidin-nivoto-na-dunav-se-povishi-sas-17-sm-pri-novo-selo-v-nachaloto-na-balgarskiya-uchastak-na-rekata.html", "text": "Нивото на Дунав се повиши със 17 см при Ново село в началото на българския участък на реката за последното денонощие и водният стоеж там е 121 см, съобщиха от местната Хидрометеорологична станция. Нивото на реката при Видин се е повишило с 3 см и водният стоеж е 150 см. Край Лом нивото е 152 см и е регистрирано понижение от 3 см. Нивото на Дунав край Оряхово е 69 см и там е регистрирано понижение с 4 см. \r\nТемпературата на водата край Ново село е 24,8 градуса, край Оряхово е 25,2 градуса.", "date": "2017-07-05", "title": "Видин: Нивото на Дунав се повиши със 17 см при Ново село в началото на българския участък на реката"}
{"url": "http://www.focus-news.net/news/2017/07/05/2412210/pazardzhik-nad-100-politseyski-sluzhiteli-i-pozharnikari-ot-oblastta-shte-se-vklyuchat-v-natsionalniya-protest.html", "text": "Над 100 полицейски служители и пожарникари от област Пазарджик ще се включат в националния протест, който ще започне в 11.00 часа пред Народното събрание в столицата, каза за Радио „Фокус“ – Пазарджик Иван Сердаров, заместник-председател на синдикалното дружество към ОД МВР – Пазарджик. Очаква се в протеста да се включат и служители на затвора в Пазарджик. \r\n„Основните ни искания не са променени от 8 години и остават свързани с увеличаването на заплатите, осигуряването на работно облекло и нов закон за МВР. Преди няколко дни министър-председателят увери, че ще има средства за летни униформи на полицаите и достатъчно пари, за да могат патрулните коли да си вършат работата. Но бе пропуснато да се отбележи, че това не са допълнителни средства, а такива, заложени в бюджета на Министерството на вътрешните работи“, подчерта Сердаров. Той уточни, че преговорите са спрени от момента, в който е станало ясно, че няма да бъдат намерени средства за увеличаване на заплатите.\r\nТеодора ДИМИТРОВА", "date": "2017-07-05", "title": "Пазарджик: Над 100 полицейски служители и пожарникари от областта ще се включат в националния протест"}
{"url": "http://www.focus-news.net/news/2017/07/05/2412205/sofiya-15-dushi-sa-postradali-pri-verizhnite-katastrofi-na-magistrala-trakiya-edin-ot-tyah-e-v-tezhko-sastoyanie.html", "text": "15 души са пострадали при верижните катастрофи на магистрала \"Тракия\". Това съобщиха от пресцентъра на Министерството на здравеопазването. В 06.36 часа в ЦСМП София е постъпил сигнал от телефон 112 за верижна катастрофа на 47-ми километър на автомагистрала „Тракия“ в посока Пловдив, до град Ихтиман. В 06.52 часа е постъпила информация за нова катастрофа, в обратната посока. \r\nВеднага са изпратени 13 линейки на ЦСМП, на 3 от които се е наложило да направят повторен курс. Към 09.20 часа са регистрирани 15 пострадали, 7 от които са транспортирани до УМБАЛ „Св. Анна“, 4 до УМБАЛСМ „Пирогов“ и 1 до УМБАЛ „Царица Йоанна“. \r\nВ УМБАЛ „Св. Анна“ освен 7-те лица, транспортирани със санитарен автомобил, помощ са потърсили и двама пострадали, пристигнали с личен транспорт. Един от пострадалите е в тежко състояние – с фрактура на четвърти шиен прешлен и тежка неврологична симптоматика. Останалите пострадали са с различни травми на тялото и крайниците, включително и счупвания и черепно-мозъчни травми. \r\nСпешните медици от УМБАЛСМ „Пирогов“ са информирани и очакват при тях да пристигне линейка с майка и дете, като единият от пациентите е с черепно-мозъчна травма. Възрастна жена с гръдна травма е приета в противошокова зала в болницата. \r\nВ ИСУЛ очакват пациент с тежка травма на бедрото. \r\nМинистерство на здравеопазването следи ситуацията и поддържа постоянна връзка с лечебните заведения и Спешна помощ.", "date": "2017-07-05", "title": "София: 15 души са пострадали при верижните катастрофи на магистрала \"Тракия\", един от тях е в тежко състояние"}
{"url": "http://www.focus-news.net/news/2017/07/05/2412221/prezidentat-rumen-radev-shte-bade-na-rabotno-poseshtenie-v-republika-polsha.html", "text": "От 5 до 7 юли президентът Румен Радев ще бъде на работно посещение в Република Полша. Това съобщиха от прессекретариата на държавния глава. Днес в сградата на българското посолство във Варшава президентът Румен Радев ще се срещне и ще разговаря с наши сънародници в Република Полша, както и с представители на полски държавни институции. \r\nУтре държавният глава ще вземе участие в срещата на върха на 12-те държави участнички (Австрия, България, Хърватия, Чешката република, Естония, Унгария, Латвия, Литва, Полша, Румъния, Словакия и Словения) в инициативата „Три морета“. В рамките на форума Румен Радев ще проведе двустранни срещи със свои колеги. \r\nВ петък президентът Румен Радев ще участва в кръгла маса в рамките на Световния форум във Варшава, организиран от Атлантическия съвет. \r\nТемите, които ще се дискутират по време на двата форума, са свързани с укрепването на просперитета и сигурността в района на трите морета – Адриатическо, Балтийско и Черно море, както и перспективите за развитие на транспорта и енергетиката в региона.", "date": "2017-07-05", "title": "Президентът Румен Радев ще бъде на работно посещение в Република Полша"}
{"url": "http://www.focus-news.net/news/2017/07/05/2412220/galya-zaharieva-gerb-v-obrazovanieto-nyama-myasto-za-populizam-i-evtini-obeshtaniya.html", "text": "В образованието няма място за популизъм и евтини, нереални обещания. Това заяви от парламентарната трибуна народният представител от ПГ на ГЕРБ Галя Захариева, четейки декларация от името на парламентарната група, предаде репортер на Агенция „Фокус”. „ГЕРБ обеща и двойно увеличение на учителските заплати през своя 4-годишен мандат. Всяка година – 330 млн. лева инвестиции в образование. Това е твърд финансов и политически ангажимент за мотивирани учители и по-добро образование”, заяви Захариева. По думите ѝ инвестициите и в предучилищното образование също ще продължат. Според нея именно новият Закон за предучилищното образование ще гарантира свободата в работата на учителите, но и ще изисква качествено обучение на децата. „Работим и продължаваме да работим за програми за професионалното обучение на учениците. Подкрепяме политики от детската градина до края на гимназията за развитие на личния талант. Говорим непрекъснато с бизнеса как да направим необходимото да има високо качество на кадрите на пазара на труда, независимо от професията”, коментира Захариева. Тя подчерта, че сферата на образованието политическият популизъм не трябва да има място. „Като предложението за еднократни помощи, каквото чухме преди няколко дни от страна на БСП. Знаем, че за колегите от ляво е въпрос на партиен дълг да се упражнявам по темата и да се опитват да трупат  политически дивиденти”, посочи още Галя Захариева. \r\nИван ЛАЗАРОВ", "date": "2017-07-05", "title": "Галя Захариева, ГЕРБ: В образованието няма място за популизъм и евтини обещания"}
{"url": "http://www.focus-news.net/news/2017/07/05/2412224/kyustendil-savetat-za-tristranno-satrudnichestvo-v-oblastta-shte-provede-zasedanie.html", "text": "Съветът за тристранно сътрудничество ще заседава в Кюстендил. Това съобщиха за Радио „Фокус” – Кюстендил от синдикалната организация „Подкрепа”. Заседанието е насрочено за 10.30 часа в залата на областната администрация. В рамките на заседанието ще бъдат обсъждани различни въпроси между участниците в тристранния съвет, ще бъде избран и заместник-председател на структурата. Предвижда се провеждане и на семинар, свързан с ефективния социален диалог. \r\nСъветът има за цел да осъществява консултации и сътрудничество по въпросите на трудовите отношения, социалните проблеми и жизненото равнище, свързани с Кюстендилска област.\r\nВенцеслав ИЛЧЕВ", "date": "2017-07-05", "title": "Кюстендил: Съветът за тристранно сътрудничество в областта ще проведе заседание"}
{"url": "http://www.focus-news.net/news/2017/07/05/2412226/blic-sarbiya-se-narezhda-na-treto-myasto-v-evropa-po-broy-registrirani-orazhiya-sred-slavyanskite-darzhavi-balgariya-e-na-predposledno-myasto.html", "text": "Сърбия е на първо място сред славянските държави по брой регистрирани оръжия, а в Европа – на трето, съобщава белградското издание Blic. \r\nСъгласно информация, разпространена в медиите, 37 на всеки 100 души в Сърбия разполагат със законно оръжие. Сайтът Slavorum, който привежда данните, предупреждава, че те не трябва да се приемат като абсолютни, защото по всяка вероятно в някои държави има лица, които носят оръжия и без лиценз. Налице е и изобилие от нерегистрирани оръжия, което означава, че крайната сметка може да е много по-висока от представеното. \r\nЕто и в кои славянски държави има най-висок процент на регистрирани оръжия (данните са на база сто души)\r\n•\tСърбия - 37,8;\r\n•\tМакедония - 24,1;\r\n•\tЧерна гора- 23,1;\r\n•\tХърватия - 21,7;\r\n•\tБосна и Херцеговина - 17,3;\r\n•\tЧешка република - 16,3;\r\n•\tСловения - 13,5;\r\n•\tРуска федерация - 8,9;\r\n•\tСловакия - 8,3;\r\n•\tБеларус - 7,3;\r\n•\tУкрайна - 6,6;\r\n•\tБългария - 6,2;\r\n•\tПолша - 1,3..Тереза Герова", "date": "2017-07-05", "title": "Blic: Сърбия се нарежда на трето място в Европа по брой регистрирани оръжия, сред славянските държави България е на предпоследно място"}
{"url": "http://www.focus-news.net/news/2017/07/05/2412215/bivshiyat-ministar-anyu-angelov-ministerstvoto-na-otbranata-tryabvashe-nanovo-da-poiska-oferti-za-proizvodstvo-na-nov-iztrebitel.html", "text": "Министерството на отбраната трябваше наново да поиска оферти за производство на нов изтребител. Това каза министърът на отбраната на Република България в първото правителство на Бойко Борисов Аню Ангелов в предаването „Денят започва“ по БНТ  във връзка със закупуването на нов изтребител за армията ни.  „Спорът не е между „Грипен“ и F-16. Проблемът е в целият процес, по който се избира какъв нов тип многоцелеви изтребител да бъде на въоръжение в следващите години. Това е дълъг процес. Аз го започнах наново през 2011 година и го завършихме през 2013 година, за съжаление, без особен резултат“, коментира Ангелов. „Основно оръжие на гражданския контрол е бюджетът. Когато ние работихме по този въпрос на нас ни беше определен бюджет от Министерски съвет от 700 милиона лева. В рамките на тези 700 милиона лева трябваше да се вложат всички онези, които кандидатстваха по един или друг начин за доставка на такъв изтребител. Тогава комисията прецени, че трябва да е втора ръка F-16 модернизиран, тъй като самолетът “Грипен“, макар и нов, не можеше да влезе в тази ограничителна рамка. Сега след 2 години и нещо изведнъж нашата страна забогатя и вместо 700 милиона, са отпуснати 2 пъти повече средства, и то само за първия етап“, отбеляза още той.  Според него Министерството на отбраната е трябвало наново да поиска оферти от всички компании и държави, които разполагат със свободни мощности за производство на нов изтребител. \"Това не беше направено, беше запазена старата концепция, че трябва все едно, че имаме 700 млн., да избираме между стар и нов изтребител\", допълни Ангелов.", "date": "2017-07-05", "title": "Бившият министър Аню Ангелов: Министерството на отбраната трябваше наново да поиска оферти за производство на нов изтребител"}
{"url": "http://www.focus-news.net/news/2017/07/05/2412216/ministar-valentin-radev-moyata-nadezhda-e-da-uspeem-da-uvelichim-zaplatite-na-politsaite-prez-2018-g-ne-znam-zashto-iskat-da-stane-sega-i-nezabavno.html", "text": "Моята надежда е и така си мисля, че ще успеем за 2018 г. Това заяви пред журналисти министърът на вътрешните работи Валентин Радев, във връзка с протеста на полицаите и евентуалното увеличение на заплатите им в рамките на Бюджет 2018, предаде репортер на Агенция „Фокус”. „Трябва да сравним заплатите на полицаите, тези които са на терен, както казваме. На пожарната. Тези, които са с полицейски функции. Там има проблем със заплатите. Това ми казват синдикатите, това са и моите наблюдения. След като няма желание за заемане на тези позиции, една от причините е ниското заплащане. Ние сме се фокусирали, включително политическото ръководство и аз”, обясни министър Радев. „След като съм бил в парламента и знам какви са процедурите за изграждане на бюджета мисля, че това може да стане след нова година, не знам защо те искат да стане сега и незабавно”, допълни още той. \r\nИван ЛАЗАРОВ", "date": "2017-07-05", "title": "Министър Валентин Радев: Моята надежда е да успеем да увеличим заплатите на полицаите през 2018 г., не знам защо искат да стане сега и незабавно"}
{"url": "http://www.focus-news.net/news/2017/07/05/2412229/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В сутрешните часове на сряда, 5 юли, обстановката в северния германски град Хамбург е спокойна – за разлика от предходната вечер, когато сблъсъците между полиция и протестиращи срещу политиката на „групата на двайсетте“ ескалираха, в резултат на което правоохранителните органи употребиха водни оръдия срещу демонстрантите, съобщава националният ежедневник Die Frankfurter Allgemeine Zeitung. \r\nРано в сряда говорител на полицията поясни, че във вечерните часове на вторник силите на реда са използвали водни оръдия през интервал от десет минути. „Часовете след полунощ вече бяха изключително спокойни“, заяви представител на полицейските служители, допълвайки, че разчистването на улиците е започнало към 23 часа (местно време), след като стотици хора са откликнали на поканата на организаторите на протеста да се включат в шествие по улиците на ханзейския град. \r\nМестните власти разрешиха на противниците на Г-20 да издигнат палатков лагер на три километра от центъра на града, но бяха категорични, че протести не може има през часовете на нощта.\r\n*** Молбите на 61 % от кандидатстващите за убежище в страните от Европа са одобрени още на първа инстанция. Това показват данни от EASO – организация, създадена за оказване на подкрепа по въпросите за бежанците, съобщава германският национален ежедневник Die Welt.\r\nЗапазва се тенденцията, при която най-многобройната група на бежанци е тази на сирийците (26 %), следвани от от афганистанци, иракчани, пакистанци и нигерийци. Най-голяма част от тях през 2016 г. са приети от Германия, Италия, Франция, Гърция и Австрия. Наблюдава се отлив от седем процента на търсещи убежище в Норвегия, Швейцария, Лихтенщайн и Исландия.\r\nЗащо обаче десетки хиляди мигранти, търсещи убежище, остават в Европа след отхвърляне на кандидатурата им за политически статут на закрила? Почти една трета от кандидатите са на възраст под 18 г. Като цяло,  миналата година са регистрирани 65 хил. непридружени непълнолетни лица, търсещи убежище. Повечето идват от Афганистан.  Германия в момента планира да направи преоценка на ситуацията със сигурността в южноазиатската държава.\r\nEASO подкрепя държавите-членки в процедурите за убежище и изпраща експерти за страните, нуждаещи се от помощ при обработването на молбите за убежище, като например Италия и Гърция, уточняват от редакцията.\r\n*** Нова надежда за кандидата за канцлерския пост Мартин Шулц: подкрепата на избирателите за Германската социалдемократическа партия (ГСДП) бележи ръст. Но и преднината на Съюза (ХДС/ХСС) все още е голяма, показват последните социологически проучвания на общественото мнение, цитирани от изданието Der Spiegel.\r\nМиналата седмица ГСДП даде решителен тласък за гласуването на законодателната инициатива \"Брак за всички\" в Бундестага - предложение, отхвърлено от редиците на Съюза (ХДС/ХСС). Вероятно историческият вот оказа влияние на благоразположението на избирателите: рейтингът на социалдемократите бе подобрен с 1,8 % до 25,2 %. \r\nТака разликата между двете водещи партии в Германия бе намалена до 13,5 % - осезаемо по-ниска от предходната седмица, когато бе на ниво от 15,2 %. \r\nБлизо една до друга се нареждат по-малките политически сили. Трета, както и миналата седмица, е \"Левица\" с 9,2 %. Свободната демократическа партия (СвДП), \"Зелени\" и \"Алтернатива за Германия\" обаче бележат спад в подкрепата на гражданите. Либералите губят 1,8 % и вече може да разчитат на осем процента от гласоподавателите, \"зелените\" падат с 0,6 % до 6,9 %. Партията на Фрауке Петри има 7,5 %.\r\nГСДП може да бъде сигурна в симпатиите на младите избиратели. В сравнение с миналата седмица, подкрепата за социалдемократите във възрастовата група от 18 г. до 29 г. бележи подобрение с 4,8 % до 29,6 %. Както и по-рано, тази възрастова група е слабото място на Съюза (ХДС/ХСС) - едва 26,8 % биха пуснали бюлетина за Християндемократическия съюз (ХДС) или Християнсоциалния съюз (ХСС). Тенденцията е ясна: в колкото по-зряла възраст се намират избиратели, толкова по-вероятно на изборите за федерален парламент те да отбележат с кръст полето, което стои срещу ХДС или ХСС. \r\nНа силна подкрепа сред младите хора до 29 г. може да разчитат и \"Зелените\".\r\n***", "date": "2017-07-05", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/07/05/2412230/pregled-na-osnovnite-temi-vav-varnenskiya-pechat.html", "text": "„Според доклад на РЗИ най-шумно във Варна е около големите булеварди“ е заглавие от първа страница в днешния брой на варненския вестник „Черно море“. Най-шумно във Варна е около големите булеварди, зоните за обществен и индивидуален отдих и зоните за лечебни заведения и санаториуми. РЗИ е провела измервания в общо 45 пункта. Резултатите показват, че допустимите шумови нива са превишени в 18 от контролните пунктове в града, което представлява 40 % от общия брой контролирани зони. „Варненски медик е първият българин с награда от японската асоциация по психиатрия и неврология“ е друго заглавие в броя. В периода 22 – 25 юни в град Нагоя, Япония, се проведе конференцията на японската асоциация по психиатрия и неврология (Japanese Society of Psychiatry and Neurology – JSPN). „Отпускат 5 000 лв. за 7 Национален събор за автентичен фолклор „Тополи пее и се смее”, четем още в броя. Това решение бе взето от постоянната комисия „Култура и духовно развитие“ към Общински съвет Варна. След проведени дебати общинските съветници стигнаха до заключението, че авторитетният събор, който се провежда през година има нужда от тези средства. Становището бе придвижено до ПК „Финанси и бюджет“ за окончателно решение. Съборът ще се проведе на 26 и 27 август 2017 г. В миналото издание са участвали 630 души от 30 селища. Тазгодишният събор се посвещава на  90-годишнината от създаването на читалище „Св. Св. Кирил и Методий-1927”. Ще се проведе на Лятна сцена – Тополи. Има за цел съхраняването и популяризирането на фолклорното ни богатство на песни и хумор от народния бит и да стимулира интереса и любовта на поколенията към българската култура и наследство. Фолклорните състави могат да участват във всички категории. Участниците трябва да имат в репертоара си поне една хумористична песен и да бъдат с автентични костюми. Съборът е с конкурсен характер и има две възрастови групи.", "date": "2017-07-05", "title": "Преглед на основните теми във варненския печат"}
{"url": "http://www.focus-news.net/news/2017/07/05/2412231/dostapat-na-fermerite-do-rastitelnite-genetichni-resursi-za-proizvodstvo-na-hrani-e-podpomognat-s-evropeyski-proekt.html", "text": "„Права на фермерите за достъп до растителни генетични ресурси за производство на храни и селскостопански дейности (RIGHTS)“ е проект, изпълнен от Сдружението „Хората и природата“, финансиран по програма BG03 Биологично разнообразие и екосистеми чрез Финансовия механизъм на ЕИП 2009-2014 г, с Програмен оператор МОСВ. Това съобщиха от МОСВ.\r\nРезултатите от изпълнението на проекта са в съответствие със становището на Европейската мрежа на управляващите органи по политиката на сближаване и политиките за биологичното разнообразие (ENEA-MA) за периода 2014-2020 г. Те са насочени към осигуряване на достъп на фермерите в България до растителни генетични ресурси за селскостопански дейности и производство на храни. Целта бе да се модернизират взаимоотношението между фермерите, генните банки и взимащите решения. \r\nПроектът допълни и предвижданите на национално ниво вертикални дейности по Оперативна програма „Околна среда“, обхващащи генните банки и корелирани с тях партньори, съгласно стратегията на ЕС за биологичното разнообразие до 2020 г., за свързаност и зелена икономика, за устойчив растеж чрез използване и опазване на разнообразието на традиционните генетични ресурси и свързаността с дейностите на генните банки за ефикасно използване на тези ресурси.\r\nПроектът „Права на фермерите за достъп до растителни генетични ресурси за производство на храни и селскостопански дейности“ е изпълнен в резултат на ратифицираните международни документи - Споразумението за растителни генетични ресурси и Протокола от Нагоя.", "date": "2017-07-05", "title": "Достъпът на фермерите до растителните генетични ресурси за производство на храни е подпомогнат с европейски проект"}
{"url": "http://www.focus-news.net/news/2017/07/05/2412232/sofiya-prez-yuli-za-parvi-pat-shte-gledame-kino-v-zooparka-s-tematichno-podbrani-filmi-koito-shte-pripomnyat-na-gradskite-zhiteli-za-divata-priroda.html", "text": "През юли за първи път ще гледаме „Кино в Зоопарка” с тематично подбрани филми, които ще припомнят на градските жители за дивата природа. Това съобщиха от пресцентъра на Столична община. В три прекрасни киновечери през месец юли на Лятната сцена в Зоопарка ще гледаме на голям екран на открито избрани шедьоври на световноизвестни киномайстори. \r\n„Кино в Зоопарка” е събитие с кауза. 40% от приходите от продажбата на билети ще бъдат дарени в полза на Зоологическа градина София и нейните обитатели. Преди началото на прожекцията, всички посетители, закупили билет за „Кино в Зоопарка” , ще могат да се включат в кратък вечерен тур, по време на който ще научат любопитни факти за част от обитателите му. \r\nМолим Ви да бъдете тихи по време на обиколките, които ще започват в 20.00 часа. Цените на билетите са: 8 лева - предварителна продажба на касите на Зоопарка; 10 лева - в деня на събитието. За деца до 7 години – входът е свободен, но без право на запазено място. ПРОГРАМА 15 юли, 21.00 часа – „ИМПЕРАТОРЪТ”, 2016, режисьор Люк Жаке, 88 мин.\r\nТова в среща с един провокативен и увлекателен документален филм, който ще очарова зрители от всички поколения. Люк Жаке покори света с епоса „Походът на императорите”, носител на Оскар за 2005 година, превърнал се в една от най-успешните документални продукции на всички времена и в боксофис хит с приходи над 127 милиона долара. Най-новата творба на режисьора отново е посветена на императорските пингвини в Антарктида. Заснет на снежния континент миналата зима в хода на дълго подготвяна експедиция, „ИМПЕРАТОРЪТ” предлага на зрителите невиждани кадри от дебрите на световния океан, благодарение на екипировката на специална подводница и безкрайно красиви кадри от въздуха, уловени с дрон. Разказът е за един млад пингвин, на прага на първото си пътуване, който чува мистериозен зов, каращ го да напусне дома си и да поеме към все още неизвестното приключение през ледовете на континента. Негов другар в пътешествието е опитен, възрастен пингвин, чрез чиито образ Жаке умело извиква спомени, съмнения и страхове, които вероятно са част от познатия път на всички поколения пингвини – към единствената възлюбена, към инстинкта за създаване на поколение, към зова на природата... Сигурно човекът ще си остане единственото живо същество на тази планета, което притежава разум и въпреки него продължава да разрушава безогледно собствения си естествен дом. Природата говори, но никой от нас не си прави труда да се вслуша в нея... 16 юли, 21.00 часа – „ПРЕГРЪДКАТА НА ЗМИЯТА”, 2015,  режисьор Сиро Гера, 122 мин.\r\nПрез 1909 година немският изследовател Тиодор Кох-Грюнберг пристига с кану на брега на реката, където чака младият шаман Карамакате. Тиодор търси изключително рядка лечебна билка, а Карамакате се съгласява да помогне в замяна на обещанието, че ще бъде отведен при оцелели членове от племето му...\r\nШедьовърът на колумбийския режисьор Сиро Гера ни потапя в непознатата вселена на Амазония, нейния начин на живот, вярванията и отношение към духовното. Филмът печели редица награди, измежду които се откроява призът Art Cinema Award в Кан и номинацията за чуждоезичен Оскар ‘16.23 юли, 21.00 часа – „СОЛТА НА ЗЕМЯТА”, 2014, режисьори Жулиано Рибейро Салгадо и Вим Вендерс, 110 мин.\r\nУникалният филм на Вим Вендерс и Жулиано Рибейро Салгадо получи номинация за „Оскар” за документален филм, както и специалната награда на журито и с наградата на Екуменическото жури в програмата „Особен поглед” на Кан 2014. Документалният портрет на фотографа Себастиао Салгадо, чието творчество разкрива неотслабваща вяра в човешката цивилизация, е представен чрез дългогодишната му кариера като фотожурналист. През последните 40 години Салгадо обикаля континентите, следвайки непрестанно променящото се човечество. Той става свидетел на някои от най-важните събития от близката ни история: международни конфликти, глад и изселване. Покъртителните му снимки на човешки трагедии са представени из целия свят. Животът и работата на Себастиао Салгадо са представени от сина му Жулиано, който го придружава при последните му пътувания, и от Вим Вендерс, който също е фотограф и любител на черно-белите снимки.", "date": "2017-07-05", "title": "София: През юли за първи път ще гледаме „Кино в Зоопарка” с тематично подбрани филми, които ще припомнят на градските жители за дивата природа"}
{"url": "http://www.focus-news.net/news/2017/07/05/2412218/dvoyna-katastrofa-zatvori-avtomagistrala-trakiya-obzor.html", "text": "Две тежки верижни катастрофи затвориха автомагистрала \"Тракия\" край Ихтиман в двете посоки. В пътния инцидент са участвали повече от 40 автомобила, като по първоначално няма данни за загинали. На място са изпратени 14 линейки, които оказват помощ на пострадалите. Към момента борят на пострадалите при тежкия инцидент е 15. Сигналите за катастрофите са подадени към 6.00 сутринта, последвали още 16 съобщения. Изясняват се причините за катастрофите, като вероятната причина е гъстата мъгла в района и задимяване от горящото в района сметище на град Ихтиман.", "date": "2017-07-05", "title": "Двойна катастрофа затвори автомагистрала \"Тракия\" (ОБЗОР)"}
{"url": "http://www.focus-news.net/news/2017/07/05/2412223/hamid-hamid-dps-sluzhitelite-na-mvr-protestirat-zashtoto-nozhat-e-opryal-do-kokala-neka-vatreshniyat-ministar-i-kabineta-da-gi-chuyat.html", "text": "Чуйте тези хора, не протестират, защото имат празник, каквито подмятания чуваме. Не протестират, защото не искат да празнуват, а защото \"ножът е опрял до кокала\". Много години търпят, много години обещаваме. Това каза народният представител от ДПС Хамид Хамид в декларация от името на парламентарната група по повод професионалния празник на служителите в МВР, предаде репортер на Агенция „Фокус“. „Днес е професионалният празник на полицаите и на служителите в МВР, поздравяваме ги най-сърдечно и им пожелаваме щастие, здраве и късмет“, посочи той. „Нека този празник, на който не празнуват, а протестират, да бъде последен. Следващата година да е истински, а не да протестират за по-високи доходи и решаването на проблемите в МВР“, допълни Хамид Хамид. „Поздравявам и министъра на вътрешните работи и целия кабинет и имам апел към тях- нека да чуят какво искат полицаите. Не звучи никак добре от устата на министър на вътрешните работи думи като - „аз леко не разбирам какво искат тези полицаи“, коментира народният представител от ДПС. „Проблемите в сектор „Сигурност“ са много, липсва ясна визия и стратегия за решаването им, но днес е празник, да поздравим полицаите“, каза още Хамид Хамид.\r\nБиляна ИВАНОВА", "date": "2017-07-05", "title": "Хамид Хамид, ДПС: Служителите на МВР протестират, защото „ножът е опрял до кокала“, нека вътрешният министър и кабинета да ги чуят"}
{"url": "http://www.focus-news.net/news/2017/07/05/2412234/plovdiv-programata-na-vazovite-praznitsi-v-sopot-prodalzhava-s-predstavyane-na-film-za-patriarha-na-balgarskata-literatura-realiziran-ot-uchenitsi.html", "text": "Програмата на Вазовите празници продължава с представяне на филм, реализиран от ученици от СУ „Иван Вазов“ – „От Вазов за Вазов – по пътя на спомена”. Това каза за Радио „Фокус“ – Пловдив Стефан Филчев, директор на къща музей „Иван Вазов“ в града, чиито екип е един от основните организатори на традиционното събитие. Прожекцията ще се състои днес в Театралния салон на Радиното училище от 17:30 часа. „Филмът е впечатляващ, защото учениците са уловили пътя на Вазов, преминаващ през всички кътчета на България“, посочи Стефан Филчев.\r\nНа 6 юли Вазовите празници в Сопот продължават с музикално-поетичен спектакъл „С Вазов в сърцето”, с участието на творци от литературен клуб към музея, творци от Стремската долина и дружество на Пловдивските писатели. Началото е от 18:00 часа в експозиционната зала на къща музей „Иван Вазов“ в Сопот.\r\nОт 09:30 часа на 7 юли на площад „Иван Вазов“ ще се проведе традиционно детско утро, посветено на Вазовите песни и стихове. От 18:00 часа отново в експозиционната зала на музея ще се състои представянето на книгата „Иван Вазов. История, поетика, диалози” и среща с нейния автор проф. Димитър Михайлов.\r\nНа 8 юли от 11:00 часа в музея ще започне Научна конференция „Вазовият род и приносът му в историята на съвременна България”. В нея ще участват изявени учени и изследователи на Вазов и неговия род. От 18:30 часа в източния парк ще се състои панихида за загиналите сопотненци през лятото на 1877 година. Ще бъдат отбелязани 140 години от сопотското въстание и ще се открие възпоменателна плоча, каза още Филчев.\r\nКулминацията на Вазовите празници е 9 юли – рождената дата на Иван Вазов. „Последният ден от Вазовите празници ще започне от 10:00 часа в църквата „Св. св. Петър и Павел”, където ще се отслужи тържествена литургия по повод 167-та годишнина от рождението на Иван Вазов. От 11:00 часа в Етнографски и занаятчийски център „Сопотски еснафъ” ще се открие изложба от творби на занаятчии от Сопот и региона. Ще има и демонстрации на занаяти. В къща музей „Иван Вазов“ ще се проведе традиционната Сопотска седянка „На бяло сладко” с участието на Гуна Иванова. Ще се състои и официалната церемония по награждаването на лауреатите на Националния ученически конкурс „Вазовата България”,  в който се включиха над 360 деца. След 20:00 часа Вазовите празници продължават на площад „Иван Вазов“, където ще се проведе тържествено честване на 167–та годишнина от рождението на Патриарха на българската литература – Иван Вазов“, обясни директорът на къща музей „Иван Вазов“ Стефан Филчев. Част от събитията в последния ден на Вазовите празници са връчване на „Детска Вазова награда“ и на националната литературна награда „Иван Вазов”, концерт-спектакъл „И мойте песни все ще се четат” с участието на редица изпълнители и ансамбли.\r\nТони МИХАЙЛОВ", "date": "2017-07-05", "title": "Пловдив: Програмата на Вазовите празници в Сопот продължава с представяне на филм за Патриарха на българската литература, реализиран от ученици"}
{"url": "http://www.focus-news.net/news/2017/07/05/2412225/boris-preshelkov-zam-predsedatel-na-sfsmvr-stotitsi-politseyski-sluzhiteli-ot-plovdiv-shte-se-vklyuchat-v-natsionalniya-protest.html", "text": "Стотици полицейски служители от Пловдив ще се включат в днешния национален протест  навръх професионалния празник на МВР – 5 юли. Това съобщи за Радио „Фокус“ - Пловдив заместник-председателят на Синдикалната федерация на служителите в МВР (СФСМВР) Борис Прешелков. По думите му, служителите и синдикатите от системата са последователни в исканията си за увеличение на заплатите с от с 15% до 25%, както и за спешни промени в закона на МВР. \r\nПротестът ще започне в 11:00 часа на площад Народно събрание, пред паметника на „Цар Освободител“ в столицата. „Вместо да празнуват полицейски служители от цялата страна ще протестират, за да изразят недоволството си. Това трябва да показва на обществото до каква степен им е писнало, до каква степен нещата са се влошили в МВР,” подчерта Прешелков. Той обясни, че след днешния протест очакванията са държавата и ръководството на МВР да погледнат сериозно на исканията на протестиращите полицай. В противен случай ще има още протестни действия в следващите месеци.\r\nКристиян ГАРОВ", "date": "2017-07-05", "title": "Борис Прешелков, зам.-председател на СФСМВР: Стотици полицейски служители от Пловдив ще се включат в националния протест"}
{"url": "http://www.focus-news.net/news/2017/07/05/2412222/pazardzhik-mediite-ne-sa-dopusnati-v-zalata-na-sada-kadeto-se-gleda-deloto-sreshtu-razprostranenie-ideite-na-idil-zaradi-zabolyavane-na-ediniya-ot-podsadimite.html", "text": "Окръжният съд в Пазарджик започна съдебното заседание по делото срещу 14 обвиняеми за разпространение идеите на ИДИЛ, предаде репортер на Радио „Фокус“ – Пазарджик. В съдебната зала не бяха допуснати журналисти, тъй като един от обвиняемите – Стефан Димитров е с медицинска маска поради опасност от морбили. Стефан Димитров бе задържан по време на инцидентите в Асеновград. Тъй като в следствения арест е имало заболели от морбили, той е изолиран сам в дясната част на залата. \r\nПо време на днешното съдебно заседание ще бъдат изслушани седем вещи лица, които са работили по софтуерните експертизи и са направили анализ на данните от иззетите компютри по време на претърсване в домовете на обвиняемите.\r\nВаня НИКОЛОВА", "date": "2017-07-05", "title": "Пазарджик: Медиите не са допуснати в залата на съда, където се гледа делото срещу разпространение идеите на ИДИЛ, заради заболяване на единия от подсъдимите"}
{"url": "http://www.focus-news.net/news/2017/07/05/2412227/ivan-ivanov-bsp-prodalzhavashtite-neuspeshni-opiti-za-reformirane-na-mvr-pokazvat-lipsa-na-darzhavnichesko-otnoshenie-kam-sigurnostta-na-stranata.html", "text": "Продължаващите системни и неуспешни опити за реформиране на МВР през последните 2 години особено показаха липса на държавническо отношение към сигурността на страната. Това каза народният представител от „БСП за България“ Иван Иванов в декларация от името на парламентарната група по повод професионалния празник на служителите в МВР, предаде репортер на Агенция „Фокус“. „Не само от политическото ръководство на министерството за този период, но от всички, които приемат този подход, а именно управляващите коалиции в 43-тото и 44-тото Народно събрание, доминирани от ГЕРБ“, посочи той. Според народния представител това води до неизмерими негативни последици и най-вече увеличава недоверието на гражданите от това, че МВР като институция има капацитет да гарантира тяхната сигурност. „Секторът „Сигурност“ трябва да има своята устойчивост, прогнозируемост, че за тези служители, които носят службата, а и за тези, които постъпват на работа, няма всяка година да се влошават условията на труд“, обясни Иван Иванов. По думите му полицаите, които днес ще протестират пред НС, и срещу, които е бил оказан неимоверен натиск да не осъществят това свое право, имат много основание за това, което правят. „Те не трябва да спират и след арогантното отношение на правителството към тях“, коментира народният представител от БСП. „Не приемаме премиера Борисов да прехвърля отговорности, защото четирима министри от ГЕРБ управляват от години МВР, от 2009 година насам“, заяви Иван Иванов. Според него главната причина за недоволството е липсата на социален диалог и равнобой в позициите на политическо ръководство. „В политическата програма на ГЕРБ се обещаваше попълване на щата на полицаите с 6000 души, присъствие на униформен полицаи във всяко населено място, а в действителност се оказа, че служителите на МВР са със скъсани обувки и си купуват униформите, за да отидат да охраняват българската граница“, припомни Иван Иванов. „Само страхът от протести доведе до скоростна промяна в Закона за МВР, даваща възможност липсващите дрехи да се заменят с пари“, каза още той.\r\nБиляна ИВАНОВА", "date": "2017-07-05", "title": "Иван Иванов, БСП: Продължаващите неуспешни опити за реформиране на МВР показват липса на държавническо отношение към сигурността на страната"}
{"url": "http://www.focus-news.net/news/2017/07/05/2412228/sofiya-obshto-4-postradali-v-katastrofite-na-am-trakiya-sa-dokarani-v-speshnoto-otdelenie-na-pirogov.html", "text": "Общо 4 пострадали в катастрофите на АМ \"Тракия\" са докарани в спешното отделение на \"Пирогов\". Това съобщи  говорителят на УМБАЛСМ \"Н. И.Пирогов\" Мария Пойразова. Дете на 2 години е в детска Противошокова зала, а неговата 16-годишна майка минава прегледи и изследвания. \r\n66-годишна жена е с оплаквания в областта на горен и долен крайник, а друга, по-възрастна е в Противошокова зала - Възрастни, най-вероятно с тежка гръдна травма. Всички пострадали минават подробни прегледи и изследвания.", "date": "2017-07-05", "title": "София: Общо 4 пострадали в катастрофите на АМ \"Тракия\" са докарани в спешното отделение на \"Пирогов\""}
{"url": "http://www.focus-news.net/news/2017/07/05/2412241/gazeta-express-v-kosovo-shte-badat-predstaveni-obvineniyata-na-spetsializiranata-prokuratura-sreshtu-bivshi-chlenove-na-aok.html", "text": "Компетентните органи в най-младата държава на Балканския полуострови са в готовност за получаването на обвиненията от Специализираната прокуратура срещу бивши членове на Армията за освобождение на Косово (АОК), заподозрени в предполагаеми военни престъпления, съобщава прищинският вестник Gazeta Express.\r\nСпециализираната прокуратура към днешна дата е готова да подаде обвинения срещу бивши членове на АОК. На 28 юни специализираните състави на Конституционния съд постановиха, че преразгледаните процедурни правила и доказателства на този съд са в съответствие с конституцията на Косово, което дава възможност за подаване на първите обвинителни актове, уточняват местни медии. \r\nВ изявление, публикувано след това решение, председателят на Специализираната камара Екатерина Трендафилова съобщи, че седем дни след влизането в сила на Правилника за работа няма да има правна пречка за получаване на подаване на обвинение от Специализираната прокуратура. Въпреки това правните експерти смятат, че работата на специализираните камари може да се забави, като се има предвид практиката на работата на съда до този момент. Специалният съд, който ще се занимава с предполагаеми военни престъпления, се очаква да обвини някои от висшите командири на АОК, които днес са част от висшите етажи на политиката в Прищина. .Тереза Герова", "date": "2017-07-05", "title": "Gazeta Express: В Косово ще бъдат представени обвиненията на Специализираната прокуратура срещу бивши членове на АОК"}
{"url": "http://www.focus-news.net/news/2017/07/05/2412240/emil-radev-enpgerb-parva-stapka-kam-evropeyski-grazhdansko-protsesualen-kodeks.html", "text": "На своето пленарно заседание в Страсбург, Европейският парламент прие с голямо мнозинство доклада на Емил Радев, ЕНП/ГЕРБ, относно създаването на общи минимални стандарти в гражданското производство на ниво Европейски съюз.\r\nВ своя доклад българският евродепутат предлага текст на директива с конкретни  препоръки, които Европейската комисия да използва за бъдещ законодателен инструмент. Това съобщиха от пресцентъра на ПП ГЕРБ.\r\n„За европейските граждани, особено тези, които пътуват в чужбина, сега е много по-вероятно да влязат в контакт с гражданския процес на друга държава-членка. Ето защо те трябва да разполагат с набор от минимални правила, които са гарантирани в различните държави членки“, заяви Емил Радев. \r\nНа гражданите трябва да се предостави правомощието да се позовават на основното право на справедлив процес и ефективни средства за защита,  където и да се намират в Съюза, както и да могат да отстояват тези права и да сезират съдилищата в други държави-членки, толкова лесно, колкото и в своята държава-членка. \r\nЕмил Радев отбеляза пред своите колеги, че въвеждането на общи процесуални стандарти на Съюзно равнище безспорно ще доведе до повишаване на взаимното доверие сред съдебните системи на държавите членки, което от своя страна ще спомогне за по-доброто функциониране на вътрешния пазар, както и ще доведе до по-засилено общо усещане за справедливост, сигурност и предвидимост в целия Съюз.\r\nТова предложение трябва да се разглежда като първа стъпка в процеса на по-нататъшна хармонизация и сближаване на системите на гражданското правосъдие на държавите членки и на създаването, в по-дългосрочен план, на Европейски гражданско- процесуален кодекс.\r\nДискусиите за хармонизиране на гражданския процес в ЕС стартираха още преди две десетилетия с представянето на т. нар. Доклад Storme. Като резултат от това, ЕС предприе мерки с цел сближаване на правилата в гражданското производство на държавите-членки, които обаче не са достатъчни. \r\nСъщността на текста на проектодирективата, предложен от Емил Радев, систематизира действащите правила на Съюза в областта на гражданското производство, наред с другото за ефективна съдебна защита, устни изслушвания, временни и защитни мерки, управление на дела, съдебни експерти, финансиране на съдебни производства и съдебно обучение. \r\nПодобен набор от процедурни стандарти на ЕС, обаче не е насочен към заместване на националните процедурни режими, но при зачитане на националните особености се стреми да улесни достъпа на гражданите до правосъдие и съдебно сътрудничество, както и да допринесе за равнопоставеност на предприятията и за увеличаване на икономическия растеж чрез ефективни и ефикасни съдебни системи.", "date": "2017-07-05", "title": "Емил Радев, ЕНП/ГЕРБ: Първа стъпка към Европейски гражданско - процесуален кодекс"}
{"url": "http://www.focus-news.net/news/2017/07/05/2412242/haskovo-nad-120-kilograma-otrovi-byaha-razprasnati-v-shahtite-na-grada-sreshtu-grizachi.html", "text": "Повече от 120 килограма препарати срещу гризачи са разпръснати в 2 447 канализационни шахти на Хасково, съобщиха от отдел „Екология“ към общината. Срещу плъховете са заложени препаратите „Промадиалон“ и „Продифакум“.  \r\nДве пръскания срещу листоврътка (вид гъсеница) с хеликоптер са извършени в парк „Кенана“. Обработени са 1 600 декара с препаратите „Димилин“ и „Акарзин“. Това са площите от началото на парка до Дома за стари хора. \r\nТри пъти са обработени зелените площи в Хасково срещу кърлежи, съобщиха от  ОП „Екопрогрес“. След окосяване тревата е третирана с препарата „Бандит“. Препарата е ефикасен и срещу бълхи. Срещу кърлежи са пръскани с препарати и зелени площи в селата на общината, а така също и в гробищните паркове.", "date": "2017-07-05", "title": "Хасково: Над 120 килограма отрови бяха разпръснати в шахтите на града срещу гризачи"}
{"url": "http://www.focus-news.net/news/2017/07/05/2412239/pazardzhik-s-raznoobrazni-proyavi-prodalzhavat-praznitsite-na-kulturata-vav-velingrad.html", "text": "С разнообразни прояви продължават Празниците на културата, които се организират за поредна година във Велинград, каза за Радио „Фокус” – Пазарджик Бояна Кирилова от Община Велинград. Днешната програма ще бъде открита в 10.00 часа с Лятно училище „Да съхраним красотата на миналото” – дърворезбарство, грънчарство, тъкачество, организирани от Исторически музей – Велинград. Час по-късно в общинския закрит плувен басейн ще започне плувен турнир. \r\nВ следобедните часове от 16.00 в центъра на Велинград ще бъде открит Базар на занаятите. \r\nВечерната програма включва няколко прояви. От 17.00 часа в Художествена галерия ще се проведе литературна вечер – среща с творците от литературен клуб „Никола Вапцаров”. От 18.00 часа е откриването на Ретро разходка – от търговската улица до централния площад”. В Народно читалище „Отец Паисий” от 19.00 часа ще започне концерт с участието на оперната прима Анета Барамовска. Концертът на площад „Николай Гяуров” от 20.00 часа ще с участието на ЕВА и група „Айс крийм, допълни Кирилова.\r\nТеодора ДИМИТРОВА", "date": "2017-07-05", "title": "Пазарджик: С разнообразни прояви продължават Празниците на културата във Велинград"}
{"url": "http://www.focus-news.net/news/2017/07/05/2412243/pregled-na-osnovnite-temi-vav-velikotarnovskiya-pechat.html", "text": "„Остър недостиг на медицински сестри и акушерки в областта“ е заглавие от областния всекидневник „Янтра Днес”.  Очертава се остър недостиг на медицински сестри във Великотърновска област, коментира доц. Диана Димитрова, директор на Великотърновския медицински филиал към Медицинския университет във Варна. От Филиала са направили проучване през юни т.г. на потребностите от медицински специалисти в направление “Здравни грижи“ в областта и резултатите са доста обезпокоителни. В региона работят 760 медицински сестри, но само половината от тях са на възраст до 55 години. 147 сестри са в предпенсионна възраст, а 212 са над 60 години.Акушерките също са на критичния минимум. В дейността са заети 50 акушерки, от които 15 са пред пенсия, а 13 – над 60 години. “Улицa „Йoнoвкa“ cтaвa eднoпocoчнa oт ceвep нa юг“ е друго заглавие от ежедневника. “19 сигнала за наводнени къщи и паднали дървета за денонощие във Великотърновско“ е заглавие от трета страница на вестника. “22 отбора участваха в детския риболовен турнир “Без покрив и стени“ четем на страници четвърта в изданието. “Старши комисар Димитър Машов към колегите си полицаи: Избрали сте професия, обърната с лице към риска, лишена от илюзии и лукс“ пише на страница пет във всекидневника. На страници шест четем: „Вярна и предана служба“ е бил девизът на търновските полицаи“. “Етър“ привлече Иван Вутов в треньорския щаб“ е заглавие, поместено на спортната страница на вестник „Янтра Днес“.\r\n„Пет улици във Велико Търново стават еднопосочни“ е заглавие от първа страница на другия областен ежедневник “Борба“. Нова организация на движението е създадена около стадион „Ивайло” във Велико Търново. Вече са поставени и новите знаци и указателни табели, с които ул. „Йоновка“ става еднопосочна от север на юг. Целта е да се ограничат задръстванията, които се образуват по нея, заради намиращото се наблизо училище „Бачо Киро“ и множеството живущи в района, които са необезпечени с паркоместа. Запазва се двупосочното движение по нея обаче откъм ул. „Никола Габровски“ до пресечката с „Филип Тотю“. “Новото звено на търновските барети показа арест на трима бандити “ е друга тема от ежедневника. Новото тактическо звено на областната полиция, сформирано съвсем скоро, показа вчера как ще прави истински арести на бандити, извършили тежки криминални престъпления. Демонстрацията бе в двора на Двореца на културата и спорта в старата столица, а само за броени минути баретите оковаха с белезници трима, извършили грабеж. За ареста помогна и четириногият полицай Верон, който залови един от престъпниците, който се опита да избяга. “Местни играчи и кипърска офшорка в надпревара за апетитна поръчка за 10 млн. лв.“, “Свищовска ученичка се окичи със злато в международно математическо състезание“, “Япония отличи с награда търновеца д-р Светлин Върбанов“ и “Димитър Машов – старши комисарят, който за две години успя да създаде работеща полиция в старата столица“ са други заглавия от страниците на всекидневника. “Локомотив“ взема Идризов и Кирилов, освободиха Фиданин и Красен Трифонов“, “Иван Вутов влезе в треньорския щаб на “Етър ВТ“ и “Антъни Иванов с три златни медала от шампионата на страната за мъже, ще плува в четири дисциплини на световното в Будапеща“ са заглавията от спортната страница на изданието.", "date": "2017-07-05", "title": "Преглед на основните теми във великотърновския печат"}
{"url": "http://www.focus-news.net/news/2017/07/05/2412233/blagoevgrad-politseyski-sluzhiteli-ot-gotse-delchev-shte-se-vklyuchat-v-natsionalniya-protest-pred-hram-pametnik-aleksandar-nevski-v-stolitsata.html", "text": "Полицейски служители от Гоце Делчев също ще се включат в националния протест пред храм-паметник „Александър Невски“ в столицата. Това каза за Радио „Фокус“ - Пирин Димитър Попов, заместник-председател на синдикалната федерация на служителите на МВР. Той обясни, че ще подкрепят протеста с колкото се може повече служители, като подчерта, че няма да бъдат ангажирани такива, които в този момент са на работна смяна. „Това ще бъдат хора, които или са в отпуск или в момента не са на смяна, тъй като законът забранява служители, които изпълняват служебните си задължения да извършат каквито и да е било протестни действия, освен носенето на трикольор по време на работа, което в никакъв случай не пречи на нормалното функциониране на един работен ден“, отбеляза Попов. Той заяви, че протестите ще продължат в случай, че този диалог през медиите се запази и реално не се пристъпи към решаването на тези наши искания. По думите му, вече е крайно време намеренията и изказаните добри неща, които би трябвало да се случат при тях да намерят отражение в дела, така че тези проблеми да намерят своето решение и да се успокои системата.\r\nНатали СТЕФАНОВА", "date": "2017-07-05", "title": "Благоевград: Полицейски служители от Гоце Делчев ще се включат в националния протест пред храм-паметник „Александър Невски“ в столицата"}
{"url": "http://www.focus-news.net/news/2017/07/05/2412246/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Знаме” е „Обвинените кмет и компания ще ходят в Испания”. Кметът на Семчиново Пламен Телемков и останалите шестима роми, искани от Испания заради организиран износ на бели робини, са готови да отидат доброволно в Марбея. Окръжният съд ще реши искането за екстрадицията им на 13 юли, когато от Испания трябва да предоставят гаранции, че след приключване на разследването срещу тях те ще бъдат върнати в родината си. Изданието припомня ,че те са обвинени в трафик на жени, склоняване към проституция и участие в организирана престъпна група. „Съветниците ще обсъждат нова наредба за движението в общината” е водещо заглавие на втора страница. Временна комисия изготви проект за нова Наредба за организацията на движението на територията на община Пазарджик. Повод за новия текст е проблемът с паркирането на моторните превозни средства, констатацията за многото раздадени безплатни пропуски и други нерешени въпроси за движението на возилата. Новият вариант на въпросната наредба ще бъде обсъден на предстоящата юлска сесия на Общинския съвет. Цялата трета страница дава подробности около разследване на ежедневника за незаконна сеч на територията на държавните горски стопанства „Чепино” и „Ракитово”. „Още 115 седмокласници станаха гимназисти” научаваме от водещото заглавие на четвърта страница. Според резултатите от втория етап на класиране на седмокласници за профилираните и професионалните паралелки в училищата в област Пазарджик приетите ученици са 115. От тях 97 са класирани на първия етап, но не са били удовлетворени. Те са подали заявления за участие във второто класиране. Резултатите показват, че някои от тях са класирани по бал на по-предно място. Другите са останали на мястото от първото класиране, уточнява статията. Последната страница е посветена на културните прояви в региона. Сред темите е „На Пистирос ще копаят само български учени”. Водещо заглавие за вестник „Пазарджишка Марица” е „Полугол психопат тормози половин Пазарджик”. Психопат, станал известен с това, че най-често е облечен само с гащета или бански, тормози половин Пазарджик. Лошото е, че на моменти става изключително агресивен. Местни хора твърдят, че троши витрини, пали кошчета, напада. Според читатели на изданието е забелязан да носи оръжие. „Социалната помощ за първолак остава 250 лева” четем на втора страница. 250 лв. остава еднократната помощ, която ще получат първокласниците в семейства с ниски доходи. С тези пари се очаква да бъдат подпомогнати около 46 000 деца в България, които тръгват на училище през септември. В Дирекциите за социално подпомагане в област Пазарджик миналата учебна година са приети 2011 заявления за първокласници. По темата за протестите на служителите на МВР ежедневникът  предлага обширно интервю с Петър Цоков, председател на синдикалната организация към ОДМВР – Пазарджик. Заглавието е „Хората в редиците на МВР са обезверени“. „Кметът на Семчиново се изправя пред испански съд” е друга тема в броя. Арестуваният кмет на септемврийското село Пламен Темелков декларира пред тричленен състав на Окръжен съд – Пазарджик, доброволното си съгласие да бъде екстрадиран в Испания. Там срещу него са повдигнати обвинения за участие в организирана престъпна група за трафик на жени с цел сексуална експлоатация и склоняването им към проституция, уточнява изданието. Сред по-интересните заглавия са „Питейната вода в региона е чиста” и „Закриват социалния център „Павел Бобеков”.", "date": "2017-07-05", "title": "Преглед на основните теми в пазарджишкия печат"}
{"url": "http://www.focus-news.net/news/2017/07/05/2412244/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Гърция продължава да бъде най-големият инвеститор в Албания, оставяйки зад себе си страни, които вероятно имат по-голям икономически потенциал, съобщава електронното издание Ekathimerini.\r\nПо данни на Албанската централна банка преките чуждестранни инвестиции, направени от Гърция през първото тримесечие на текущата година, възлизат на 1,22 млрд. евро. За сравнение за същия период на 2016 г. те са били 1,17 млрд. евро.\r\nИкономически експерти прогнозират, че гръцките инвестиции ще продължат да се развиват във възходящата линия през следващите години, тъй като интересът на гръцките компании да разширяват дейността си в Албания се повишава.\r\n*** Във вторник в Турция бе пусната в експлоатация връзката по магистрала „Северна Мармара“, съобщава вестник Daily Sabah.\r\nПътната отсечка между Пашакьой-Кюрткьой, дълга 11 км, бе открита на специална церемония, на на която присъстваха министър-председателят Бинали Йълдъръм и министърът на транспорта, морските въпроси и съобщенията Ахмет Арслан. Говорейки в рамките на събитието, премиерът припомни, че железопътните и високоскоростните влакове ще преминат през моста на моста „Явуз Султан Селим“ над Босфора, свързан с Измит от едната страна и с високоскоростната железопътна линия в Халкали, която отива в Одрин и след това – към Европа.\r\nБинали подчерта, че на финала на изпълнението на проекта Анадолската магистрала ще бъде свързана с автомагистрала „Северна Мармара\", като по този начин ще бъде избегнато влизането на преминаващи тежкотоварни превозни средства през Истанбул.\r\n*** Компетентните органи в най-младата държава на Балканския полуострови са в готовност за получаването на обвиненията от Специализираната прокуратура срещу бивши членове на Армията за освобождение на Косово (АОК), заподозрени в предполагаеми военни престъпления, съобщава прищинският вестник Gazeta Express.\r\nСпециализираната прокуратура към днешна дата е готова да подаде обвинения срещу бивши членове на АОК. На 28 юни специализираните състави на Конституционния съд постановиха, че преразгледаните процедурни правила и доказателства на този съд са в съответствие с конституцията на Косово, което дава възможност за подаване на първите обвинителни актове, уточняват местни медии. \r\nВ изявление, публикувано след това решение, председателят на Специализираната камара Екатерина Трендафилова съобщи, че седем дни след влизането в сила на Правилника за работа няма да има правна пречка за получаване на подаване на обвинение от Специализираната прокуратура. Въпреки това правните експерти смятат, че работата на специализираните камари може да се забави, като се има предвид практиката на работата на съда до този момент. Специалният съд, който ще се занимава с предполагаеми военни престъпления, се очаква да обвини някои от висшите командири на АОК, които днес са част от висшите етажи на политиката в Прищина.\r\n*** Сърбия е на първо място сред славянските държави по брой регистрирани оръжия, а в Европа – на трето, съобщава белградското издание Blic. \r\nСъгласно информация, разпространена в медиите, 37 на всеки 100 души в Сърбия разполагат със законно оръжие. Сайтът Slavorum, който привежда данните, предупреждава, че те не трябва да се приемат като абсолютни, защото по всяка вероятно в някои държави има лица, които носят оръжия и без лиценз. Налице е и изобилие от нерегистрирани оръжия, което означава, че крайната сметка може да е много по-висока от представеното. \r\nЕто и в кои славянски държави има най-висок процент на регистрирани оръжия (данните са на база сто души)\r\n•\tСърбия - 37,8;\r\n•\tМакедония - 24,1;\r\n•\tЧерна гора- 23,1;\r\n•\tХърватия - 21,7;\r\n•\tБосна и Херцеговина - 17,3;\r\n•\tЧешка република - 16,3;\r\n•\tСловения - 13,5;\r\n•\tРуска федерация - 8,9;\r\n•\tСловакия - 8,3;\r\n•\tБеларус - 7,3;\r\n•\tУкрайна - 6,6;\r\n•\tБългария - 6,2;\r\n•\tПолша - 1,3.\r\n*** Правителството в Будапеща нареди да бъде пуснат ток по оградата от бодлива тел, която пази страната от мигрантите, навлизащи от територията на Сърбия, пише македонското електронно издание „Локално“. \r\nЕксперти обясняват, че токът е с напрежение от 900 волта, който не може да нанесе сериозни наранявания. Целта е полицията да получава своевременен сигнал за всеки контакт с оградата и опит за нарушаване на границата. \r\nСъоръжението е наречено „умно“, тъй като е оборудвано също с термокамери и устройства за нощно наблюдение. По този начин ще бъде възможно да бъде намален броят на полицаите и войниците, които патрулират по 175-километровото протежение на границата със Сърбия.\r\nБудапеща започва изграждането на ограда в началото на годината. През месец май тя вече бе готова, припомнят от редакцията.\r\n***", "date": "2017-07-05", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/07/05/2412249/veliko-tarnovo-sin-e-predaden-na-sad-zaradi-narushvane-zapoveda-za-zashtita-ot-domashno-nasilie-sreshtu-mayka-si.html", "text": "Районна прокуратура – Велико Търново внесе в съда обвинителен акт срещу 49-годишен мъж за нарушаване на заповед за защита от домашно насилие срещу майка му, съобщиха от Апелативната прокуратурата - Велико Търново. Иван Г. е предаден на съд по бързо производство на Районна прокуратура – Велики Търново за това, че на 28 юни 2017 г. във Велико Търново не изпълнил заповед за защита от домашно насилие от 19.04.2017 г., издадена по гражданско дело на Районен съд гр. Велико Търново, а именно да се въздържа от извършване на домашно насилие по отношение на М. К. – негова майка и да не я приближава за срок от 3 месеца, като се приближил до жената и извършил физическо насилие по отношение на същата. Престъпление по чл. 296, ал. 1 от НК.\r\nНа 19 април 2017 г. по гражданско дело на ВТРС е била  издадена Заповед за защита, с която съдът задължил Иван Г. да се въздържа от домашно насилие спрямо неговата майка,  бил отстранен от съвместно обитаваното жилище и му било забранено да приближава жената и жилището за срок от 3 месеца.  \r\nНа 27 юни 2017г. около 17.30 часа М. К. и синът Иван Г. се срещнали пред входа на блока. Обвиняемият  започнал да се кара на майка си, че му е взела карта за пътуване за автобус от 34 лева, а не му дала парите лично  на него и започнал да я удря по лицето и по главата. Съседка  видяла това и се намесила, за да ги разтърве. Веднага след физическата разправа пострадалата жена  се обадила на другия си син, който подал сигнал в полицията, че Иван Г. нарушава съдебната заповед за защита от домашно насилие. Обвиняемият е осъждан.\r\n Предстои насрочване на делото за разглеждане от съда.", "date": "2017-07-05", "title": "Велико Търново: Син е предаден на съд заради нарушване заповеда за защита от домашно насилие срещу майка си"}
{"url": "http://www.focus-news.net/news/2017/07/05/2412236/yulian-angelov-obedineni-patrioti-pravitelstvoto-shte-predprieme-neobhodimite-merki-za-uvelichenie-na-politseyskite-zaplati-koga-shte-stane-tova-e-vapros-na-razcheti.html", "text": "Ние сме за това да се решат проблемите, които са наслагали през тези 27 години в полицията. Един от тези проблеми са полицейските заплати, ние сме за това те да бъдат увеличени. Това каза пред журналисти в Народното събрание секретарят на ПГ на „Обединени патриоти“ Юлиан Ангелов по повод протестите на служителите на МВР, предаде репортер на Агенция „Фокус“. „Правителството ще направи необходимите разчети и мерки, за да се случи това. Дали ще стане тази година или в началото на следващата година, това е въпрос на разчети“, обясни той. „Днешното правителство започна решаването на проблемите, свързани с полицията. Средствата за полицейски униформи вече са отпуснати. Средствата за специфични дейности на полицаите, които не им бяха изплащани, те са около 2 000 лева на полицай, също започнаха да се изплащат“, посочи Юлиан Ангелов. „Има разбирателство в управляващото мнозинство да се решат голяма част от проблемите в полицията. Смятаме, че това ще се случи, защото така е редно и нещата, които 27 години тежаха върху системата трябва едно по едно да се изчистват“, поясни народният представител от „Обединени патриоти“. По повод протестите на полицаите днес и очаква ли се ескалиране на напрежението Юлиан Ангелов коментира: „Не очаквам напрежението да ескалира, защото полицаите и синдикатите са разумни хора и виждат, че се предприемат действия за решаване на проблемите. Въпрос е на разговори и преговори, когато има диалог ще се постигне много повече отколкото ако напрежението ескалира“.\r\nБиляна ИВАНОВА", "date": "2017-07-05", "title": "Юлиан Ангелов, „Обединени патриоти“: Правителството ще предприеме необходимите мерки за увеличение на полицейските заплати, кога ще стане това е въпрос на разчети"}
{"url": "http://www.focus-news.net/news/2017/07/05/2412237/georgi-gyokov-bsp-za-balgariya-vidimi-rezultati-ot-natsionalnata-strategiya-za-integrirane-na-romite-nyama.html", "text": "Въпросът е как ще се изпълнява Националната стратегия за интегриране на ромите за в бъдеще, защото досега видими резултатите от нея няма. Съжалявам, че го казвам, но е така. Това заяви от парламентарната трибуна народният представител от ПГ на „БСП за България” Георги Гьоков, по време на дебатите по Административния мониторингов доклад за 2016 г. по изпълнението на Националната стратегия на Република България за интегриране на ромите (2012-2020), предаде репортер на Агенция „Фокус”. „В този доклад, реално имаме сбор от едни чиновнически отчети. Докладът представлява приноса на всички ангажирани институции за интегрирането на ромската общност в българското общество. Това е един документ, който може би е добре администриран от работливи хора, които съвестно, но формално са си свършили работата”, заяви Гьоков. Според него е необходим по-цялостен анализа на въпроса с ромската интеграция. „Дали тя напредва. Случват ли се очакваните резултати. Ако не – защо? Какви са пречките? Без критичен анализ на свършеното досега, който да бъде представен на народните представители, ние  няма имаме представа изпълнява ли се стратегията или само отбиваме номера”, коментира Гьоков. „Никой в тази държава не може да каже, че има видим напредък в интеграцията на ромите в българското общество”, допълни още той. \r\nИван ЛАЗАРОВ", "date": "2017-07-05", "title": "Георги Гьоков, „БСП за България”: Видими резултати от Националната стратегия за интегриране на ромите няма"}
{"url": "http://www.focus-news.net/news/2017/07/05/2412238/krasimir-kostov-zam-predsedatel-na-sfsmvr-nad-150-politseyski-sluzhiteli-ot-varna-shte-se-vklyuchat-v-natsionalniya-protest-v-stolitsata.html", "text": "Над 150 полицейски служители от Варна ще се включат в националния протест, който ще се проведе на площад „Александър Невски“ пред Народното събрание в столицата. Това каза за Радио „Фокус“ – Варна Красимир Костов, заместник-председател на УС на Синдикалната федерация на служителите на МВР и председател на организацията във Варна. По думите му, за участие в националния протест полицейските служители се придвижват с автобуси и с личните си автомобили, като са тръгнали още в 4.00 часа тази сутрин. \r\n„На автомагистрала „Тракия“ има катастрофа и движението е отбито през обходни маршрути. Тези, които пътуват по това направление, трудно ще се придвижат до София“, посочи Красимир Костов. Той заяви, че исканията на полицейските служители са основно три. Те настояват за увеличение на основните заплати на служителите в системата, осигуряване на униформи и незабавни промени в Закона за МВР, чрез които да се решат много от наболелите проблеми в сектора.\r\nМарияна ВАЛЕНТИНОВА", "date": "2017-07-05", "title": "Красимир Костов, зам.-председател на СФСМВР: Над 150 полицейски служители от Варна ще се включат в националния протест в столицата"}
{"url": "http://www.focus-news.net/news/2017/07/05/2412252/dobrich-obshtinata-zapochna-priem-na-zayavleniya-za-ustanovyavane-na-zhilishtni-nuzhdi-za-2017-godina.html", "text": "Общината започна прием на заявления – декларации за установяване на жилищни нужди за 2017 година, предаде кореспондент на Радио „Фокус” – Варна. От сайта на Община град Добрич в рубриката „Новини“ може да бъде изтеглен образец на заявлението-декларация. В него са посочени всички документи, необходими за процедурата. Приемът започна на 1 юли и ще продължи до 30 септември тази година. \r\nУстановяването на жилищни нужди и картотекирането се извършва съгласно Наредбата за реда и условията за установяване на жилищни нужди, за настаняване под наем, управление и разпореждане с жилища от общинския жилищен фонд. Формуляри за подаване на заявление могат да се получат и в стая 113 на Общината. Подават се в Центъра за услуги и информация, работно място „Деловодство” на Община град Добрич, на адрес: ул. „България” 12. По информация на Общинското предприятие (ОП) „Жилфонд-инвест“ между 700 и 750 са желаещите да бъдат настанени в общински жилища. Като фонд ОП разполага с 1508 жилища, от тях 87 са къщи.\r\nЖулиета НИКОЛОВА", "date": "2017-07-05", "title": "Добрич: Общината започна прием на заявления за установяване на жилищни нужди за 2017 година"}
{"url": "http://www.focus-news.net/news/2017/07/05/2412235/pred-umbalsm-pirogov-shte-se-sastoi-brifing-za-sastoyanieto-na-postradalite-pri-katastrofite-na-magistrala-trakiya-nastaneni-v-lechebnoto-zavedenie.html", "text": "Пред  УМБАЛСМ „Пирогов“ ще се състои брифинг за състоянието на пострадалите при катастрофите на магистрала \"Тракия\", настанени в лечебното заведение. Това съобщиха от пресцентъра на \"Пирогов\".  Информация за състоянието на пострадалите ще бъде дадена в 11.00 часа.", "date": "2017-07-05", "title": "Пред  УМБАЛСМ „Пирогов“ ще се състои брифинг за състоянието на пострадалите при катастрофите на магистрала \"Тракия\", настанени в лечебното заведение"}
{"url": "http://www.focus-news.net/news/2017/07/05/2412255/montana-v-lom-e-pretarseno-pomeshtenie-obosobeno-kato-veterinarna-apteka-za-nezakonna-prodazhba-na-medikamenti.html", "text": "В Лом е претърсено помещение, обособено като ветеринарна аптека за незаконна продажба на медикаменти, съобщиха от Областната дирекция на МВР – Монтана. Срещу 48-годишен мъж вчера в Районно управление Полиция – Лом е получен сигнал, че упражнява професията на ветеринарен лекар и продава лекарствени средства за ветеринарна медицина без да има правоспособност и лиценз. След получения сигнал е сформирана група за проверка, която след претърсване на помещение, обособено като ветеринарна аптека са намерени и иззети различни лекарствени средства и медикаменти с изтекъл срок на годност. 48-годишният мъж не е представил документи за извършената от него дейност. Същият ден е доведен в полицейското управление, където е дал обяснения, образувано е досъдебно производство.", "date": "2017-07-05", "title": "Монтана: В Лом е претърсено помещение, обособено като ветеринарна аптека за незаконна продажба на медикаменти"}
{"url": "http://www.focus-news.net/news/2017/07/05/2412251/noi-izplashta-preizchislenite-pensii-ot-7-yuli.html", "text": "Националният осигурителен институт (НОИ) започва от 7 юли изплащането на преизчислените размери на пенсиите, свързани с трудова дейност, отпуснати до 31 декември 2016 г. включително. Това съобщиха от пресцентъра на НОИ.\r\nОт 1 юли 2017 г. новият минимален размер на пенсията за осигурителен стаж и възраст, при пълен осигурителен стаж, е 180,00 лв. Спрямо него са определени и новите минимални размери на всички пенсии, свързани с трудова дейност.\r\nОт 1 юли 2017 г. се увеличава и размерът на социалната пенсия за старост - 120,98 лв. Спрямо него са определени и нови размери на всички пенсии, несвързани с трудова дейност.\r\nМаксималният размер се запазва и остава 910 лв. (35% от максималния осигурителен доход, който за 2017 г. е 2600 лв.).\r\nНОИ напомня, че за новите размери на пенсиите няма да бъдат изпращани разпореждания на лицата. Те ще могат да се информират за тях чрез електронната „Справка за издадени пенсионни разпореждания по ЕГН и ПИК“ на интернет страницата на института или като заявят безплатното получаване на екземпляр от разпореждането в съответното териториално поделение на НОИ.", "date": "2017-07-05", "title": "НОИ изплаща преизчислените пенсии от 7 юли"}
{"url": "http://www.focus-news.net/news/2017/07/05/2412257/makfaks-makedoniya-v-harvatiya-startiraha-initsiativa-za-sazdavaneto-na-republika-istriya.html", "text": "Преди седмица в Хърватия бе отворен блог в социалната мрежа „Туитър“ под наслов „Република Истрия“, предава македонската информационна агенция „Макфакс“.\r\nНа страницата, преведана на няколко езика, може да бъде прочетено: „Истрия е самостоятелна държава. Истрия е държава, истриец е националност. Ние не сме италианци, словенци или хървати, ние сме истрийци и имаме елементи от повече народи. Истрия се основава на постиженията на атифашизма“.\r\nСъгласно представените данни във „Фейсбук“ инициативата е стартирата още предходната година, а нейната край цел е „регионална автономия на Истрия“.Тереза Герова", "date": "2017-07-05", "title": "„Макфакс“ (Македония): В Хърватия стартираха инициатива за създаването на „Република Истрия“"}
{"url": "http://www.focus-news.net/news/2017/07/05/2412248/ministar-nikolina-angelkova-ochakvame-poveche-balgarski-turisti-po-chernomorieto.html", "text": "Реализираме различни инициативи и кампании за промотиране на вътрешния туризъм, благодарение на които се очакват повече родни туристи по Черноморието. Това заяви министърът на туризма Николина Ангелкова в пред БНТ, съобщиха от пресцентъра на министерството. Миналата година имаше над 5 млн. нощувки на българи на нашето Черноморие и се надяваме сега постиженията да са по-високи, припомни още Ангелкова. \r\nВътрешният туризъм е много важен за нас и работим активно, за да може повече българи да изберат страната си за почивка. Водещ акцент в нашата политика е превръщането на България в целогодишна туристическа дестинация, стана ясно от нейните думи. Министерството стартира осем културно-исторически дестинации, които да подпомагат работата на туроператорите в популяризирането на страната. Ангелкова посочи, че според направените анализи има ръст в рамките на 10 до 40% в посещаемостта на обектите, включени в културно-историческите маршрути. Стартирахме специална инициатива за 52 легенди за България и сега предстои да направим клип за тях, каза още тя. Всички тези проекти съдействат за добрия  имидж на България на международния пазар.\r\nАктивният сезон започна много добре и за международните посещения и очакваме той да нахвърли резултатите от миналата година, каза още тя. Прогнозите са за ръстове между 7 и 10% при чуждестранните туристи, което ще доведе до по-големи приходи в сектора. Министърът допълни, че основно през този сезон очакваме повече гости от Германия, наблюдаваме ръстове от Чехия, Полша и други държави. Между 5 и 10 процента е ръстът на полетите от летища Варна и Бургас, което е също показател за нарастващия туристипоток. Тя обърна внимание също, че сигурността на туристите е много важен момент в секторната политика. В големите ни курорти ще патрулират смесени патрули с полицаи от България и други държави.\r\nПаралелно започнаха и плановите проверки по Черноморието, които ще продължат през целия активен сезон. Важно е да гарантираме, че се спазват законите и не се нарушават правата на потребителите, акцентира Ангелкова. Тя посочи, че с прехвърлянето на концесиите на морските плажове към Министерството на туризма се цели те да бъдат групирани по индивидуални характеристики, което ще доведе до по-високо качество на обслужването и намаляване цените на шезлонги и чадъри. Засега не сме констатирали големи нарушения при инспекциите и продължаваме да проверяваме всички получени сигнали, заключи министърът.", "date": "2017-07-05", "title": "Министър Николина Ангелкова: Очакваме повече български туристи по Черноморието"}
{"url": "http://www.focus-news.net/news/2017/07/05/2412258/veliko-tarnovo-zapochna-nova-obrabotka-na-zelenite-ploshti-sreshtu-balhi-karlezhi-i-komari.html", "text": "Във Велико Търново започна нова обработка на обществените зелени зони срещу кърлежи и бълхи, съобщиха от пресцентъра на Общината. Дейността стартира в парковете Дружба”, „Марно поле”, „Майка България“, „Картала”, „Акация“ и боровата гора, „Качица”. Тази вечер пръскането продължава в зелените зони за спорт и отдих „Бузлуджа”, „Колю Фичето”, „Никола Габровски”, „Света гора”, „Ксилифор” и „Лакото” – Арбанаси. Около всяка локация ще бъдат поставени необходимите стикери за използваните препарати и за 24-часовия карантинен период.\r\nДо края на седмицата ще бъдат обработени всички тревни площи в дворовете на детските градини и яслите във Велико Търново. В рамките на месеца поетапно ще бъдат третирани и зелените зони към забавачките в населените места от общината. Същото се отнася и за дворовете на центровете за социални услуги. Пръскането ще обхване и детските площадки в междублоковите пространства. \r\nВсички зелени площи ще бъдат обработени и срещу комари. Периодите на пръскане са следните: 10-12 юли, 24-26 юли, 14-16 август и 28-30 август. Графикът подлежи на промени в зависимост от метеорологичните условия. Необходимо е времето да е тихо и сухо, а тревните площи – предварително окосени.\r\nНастоящата обработка срещу насекоми е втората по ред от общо шест планирани за 2017 г.", "date": "2017-07-05", "title": "Велико Търново. Започна нова обработка на зелените площи срещу бълхи, кърлежи и комари"}
{"url": "http://www.focus-news.net/news/2017/07/05/2412259/mon-shte-obyavi-spisatsite-s-klasiranite-na-parvi-etap-uchenitsi-zavarshili-osmi-klas.html", "text": "Министерство на образованието и наука ще обяви утре, 6 юли, списъците с приетите на първи етап на класиране ученици, завършили VIII клас през 2016/2017 учебна година, съобщиха от пресцентъра на ведомството. Записването ще стане на 7 юли 2017 г., а на 10 юли 2017 г. ще бъде обявен броят на незаетите места след първи етап на класиране. \r\nНа 11 юли 2017 г. могат да се подават документи за участие във втори етап на класиране, а списъците с приетите ученици ще бъдат обявени до 13 юли 2017 г. На 19 юли ще могат да се подават документи за участие в трети етап на класиране като самото класиране ще бъде обявено на 20 юли 2017 г.\r\nУчениците, които към 15 юни 2017 г. са се обучавали в VIII клас в  общообразователни паралелки, са 25 774. Учебната 2017/2018 е последна година, в която има утвърден план-прием за ученици, завършили VIII клас. Той е съобразен с подадените от началниците на регионалните управления на образованието заявления с необходимите места и включва 1196 паралелки с 30 331 места. Учениците могат да кандидатстват в: 221 профилирани паралелки за 5772 места, 173 непрофилирани паралелки  за 4477 места и 802 професионални паралелки за 20 082 места.\r\nСъгласно Наредбата за организацията на дейностите в училищното образование на МОН завършването на основно образование е след VII клас, а изпитите и приемът след VIII клас ще отпаднат. Учениците ще могат да кандидатстват след IV и след VII клас.", "date": "2017-07-05", "title": "МОН ще обяви списъците с класираните на първи етап ученици, завършили осми клас"}
{"url": "http://www.focus-news.net/news/2017/07/05/2412245/ministar-valentin-radev-za-praznika-na-sluzhitelite-v-mvr-pravitelstvoto-razbira-problemite-tseni-truda-i-prodalzhava-usiliyata-v-badeshte-toy-da-bade-dostoyno-otsenyavan.html", "text": "Правителството разбираме проблемите, ценим вашия труд и продължаваме усилията и в бъдеще той да бъде достойно оценяван. Това се казва в поздравителния адрес на министъра на вътрешните работи Валентин Радев по повод професионалния празник на служителите в министерството, съобщиха от пресцентъра на МВР. :\r\n„Преди 138 години Министерство на вътрешните работи е създадено като защитник на новата българска държавност и гарант за сигурността и спокойствието на българите. И днес това продължава да е основна мисия и отговорност на служителите на МВР. Заплахите и предизвикателствата пред сигурността се променят. Времето, в което живеем, налага нови отговорности и придобиване на нови компетенции. В съвременните условия към традиционните полицейски задължения се добавят и нови: борбата с международна организирана престъпност, овладяването на бежанската криза, превенцията и противопоставянето на тероризма,  противодействието на киберпрестъпността и др. \r\nПравителството на страната полага усилия за подобряване на материалната база и условията на работа. Получихме нови пожарни коли, нови полицейски автомобили, изгради се нова система за видеонаблюдение, в подкрепа на работата на гранична полиция. Работим за решаване на подобряване на натрупаните с години проблеми, като осигуряването на работното облекло и др. \r\nНе винаги вашият труд е видим за обществото, невидими остават напрежението, рискът, голямата отговорност, пренебрегването на личния живот и семейството. Съзнавам, че не винаги получавате адекватната благодарност и признание от хората. Но мога категорично да ви уверя, че правителството разбираме проблемите, ценим вашия труд и продължаваме усилията и в бъдеще той да бъде достойно оценяван. \r\nВ навечерието на празника се обръщам към всеки един от вас за да ви кажа, че политическото ръководство и служителите на МВР – сме и трябва да бъдем един отбор в борбата с престъпността и новите заплахи за националната сигурност. Имам волята, убедеността, политическата подкрепа,  натрупаните проблеми в сферата на сигурността да бъдат решавани в обозрими срокове. Затова настойчиво ви каня да търсим и предлагаме решения в диалог и сътрудничество без поддаване на политическо влияние. \r\nНай-силната гаранция за изпълнение на справедливите и основателни искания на служителите на МВР е доверието и признанието на българските граждани. \r\nПред нас стои и предизвикателството да осигурим Председателството на България на Съвета на Европейския съюз. Убеден съм, че с общи усилия ще се справим достойно и с тази задача. \r\nВ ден като днешния, ден на равносметка, отдаваме почит към саможертвата на загиналите ни колеги. Свеждаме глави пред паметта им и продължаваме да подкрепяме техните семейства. \r\nУбеден съм, че най-важни са хората в МВР. Благодаря ви, за професионализма, за всеотдайността, за вярата и амбицията, за убедеността в каузата на тази трудна и отговорна професия. Много от вас и през последната година защитиха и спасиха човешки животи! За тях са нашите и на обществото най-искрена признателност и благодарност! \r\nПоздравявам и служителите на МВР, които вече са напуснали системата, но работили достойно за България. \r\nПоздравявам всеки един от вас с празника и пожелавам на вас и семействата ви здраве и сили за да посрещнем достойно новите предизвикателства! \r\nЧестит празник”.", "date": "2017-07-05", "title": "Министър Валентин Радев за празника на служителите в МВР: Правителството разбира проблемите, цени труда и продължава усилията в бъдеще той да бъде достойно оценяван"}
{"url": "http://www.focus-news.net/news/2017/07/05/2412262/brig-general-yavor-mateev-prodalzhavame-traditsiyata-da-praznuvame-praznika-na-garnizon-plovdiv-zashtoto-i-dnes-armiyata-e-neobhodima-na-rodinata.html", "text": "Тази година гарнизон Пловдив провежда празника си под мотото: „Вече възстановихме една славна традиция, нека да я продължим“. Продължаваме тази традиция, защото и днес армията е необходима на Родината. Това каза в словото си на тържествената заря-проверка командирът на гарнизона и командир на 68-ма бригада „Специални сили“ бригаден генерал Явор Матеев, предаде репортер на Радио „Фокус“ - Пловдив. „Защото на всички ни е необходим спомена за славните и героични победи на българската армия”, добави бригаден генерал Матеев. „Защото, почитайки миналото си и извличайки поуки от успехите и неуспехите си, ние трябва по-успешно да градим настоящето си и да гледаме по-уверено в бъдещето си. Защото именно родовата ни памет, войнските ни традиции, славните ни победи, православната ни вяра и нашата славянска – българската писменост и книжнина са ни съхранили като род и родина и ще ни водят и занапред през вековете”, добави началникът на гарнизона. \r\nПо думите му, днес живеем в изключително сложно време, когато рисковете и предизвикателствата пред националната ни сигурност са изключително динамични. „Искам да ви уверя, че и днес българският военнослужещ е готов с това, с което разполага като снаряжение, оборудване и осигуряване, да даде най-доброто от себе си за защитата на своя командир, своето семейство и своята родина. Днес формированията от Пловдивския гарнизон с гордост носят войнската служба, опазват българската граница и родното небе и осигуряват териториална цялост, сигурност и суверенитет на Република България”, каза още бригаден генерал Явор Матеев.\r\nЦветана ТОНЧЕВА", "date": "2017-07-05", "title": "Бриг. генерал Явор Матеев: Продължаваме традицията да празнуваме празника на гарнизон Пловдив, защото и днес армията е необходима на Родината"}
{"url": "http://www.focus-news.net/news/2017/07/05/2412254/sofiya-vremenno-dvizhenieto-po-avtomagistrala-trakiya-v-posoka-stolitsata-pri-ihtiman-e-prenasocheno-v-platnoto-za-burgas.html", "text": "Временно движението по автомагистрала „Тракия” в посока София при Ихтиман е пренасочено в платното за Бургас. Това съобщиха от пресцентъра на Агенция „Пътна инфраструктура”. Трафикът се насочва отново в платното за София при пътен възел Ихтиман. Целта е да се облекчи движението в посока София след тежкото пътно-транспортно произшествие.\r\nОбходният маршрут в посока Бургас е по път I-8 от Ихтиман до пътен възел Мирово.\r\nНеобходимо е водачите да се движат с повишено внимание, като спазват указанията на контролните органи и\r\nпоставената пътна сигнализация.", "date": "2017-07-05", "title": "София: Временно движението по автомагистрала „Тракия” в посока столицата при Ихтиман е пренасочено в платното за Бургас"}
{"url": "http://www.focus-news.net/news/2017/07/05/2412247/emsc-zemetresenie-ot-28-po-skalata-na-rihter-razlyulya-makedoniya.html", "text": "Нов трус със сила от 2,8 по скалата на Рихтер е регистрирано в Македония в 8.41 часа (местно време), показва справка на интернет страницата на Европейския средиземноморски сеизмологичен център.\r\nЕпицентърът на земетресението е на три километра североизточно от Ресен и на три километра югоизточно от Янковец, с дълбочина от два километра под земната кора. \r\nВ нощта срещу сряда Македония бе разлюляна от няколко труса с различна степен на интензивност. Пет минути след полунощ (местно време) ново земетресение с магнитуд 4.1 разтърси района край Охрид.  Трус със сила от 3,8 по скалата на Рихтер бе регистрирано на територията на Македония в 6.29 часа (местно време). Земетресението, последното от поредицата, която разлюлява Македония вече близо три седмици, е усетено и в съседно Косово.Тереза Герова", "date": "2017-07-05", "title": "EMSC: Земетресение от 2,8 по скалата на Рихтер разлюля Македония"}
{"url": "http://www.focus-news.net/news/2017/07/05/2412264/veliko-tarnovo-s-14-sm-se-e-ponizhilo-nivoto-na-reka-dunav-kray-svishtov.html", "text": "С 14 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 122 см. \r\nТемпературата на водата e 24.8 градуса.", "date": "2017-07-05", "title": "Велико Търново: С 14 см се е понижило нивото на река Дунав край Свищов"}
{"url": "http://www.focus-news.net/news/2017/07/05/2412260/protestat-na-sluzhitelite-na-mvr-shte-zapochne-s-30-40-minutno-zakasnenie-zaradi-zabaveni-protestirashti-na-am-trakiya.html", "text": "Протестът на служителите на МВР, насрочен за 11.00 часа, ще започне с 30-40 минутно закъснение, заради забавени протестиращи на АМ \"Тракия\",предаде репортер на Агенция \"Фокус\". Стотици служители на МВР от цялата страна вече са се събрали на площад \"Народно събрание\". На място са и представители на полицейските синдикати и на КТ \"Подкрепа\".", "date": "2017-07-05", "title": "Протестът на служителите на МВР ще започне с 30-40 минутно закъснение, заради забавени протестиращи на АМ \"Тракия\""}
{"url": "http://www.focus-news.net/news/2017/07/05/2412250/manoil-manev-gerb-na-chast-ot-partiite-im-tryabva-tochno-takava-romska-obshtnost-kakvato-imame-v-momenta-neintegrirana-negramotna-bezrabotna-i-bedna.html", "text": "На една част от политическите партии в България им трябва точно такава ромска общност, каквато имаме в момента – неинтегрирана, неграмотна, безработна, гладна, бедна и несъобразяваща се със законите на тази държава. Това заяви от парламентарната трибуна народният представител от ПГ на ГЕРБ Маноил Манев, по време на дебатите по Административния мониторингов доклад за 2016 г. по изпълнението на Националната стратегия на Република България за интегриране на ромите (2012-2020), предаде репортер на Агенция „Фокус”. Според Манев тезата му се доказва именно с резултатите от изборите в секциите в ромските райони. „Следващото нещо, което също е важно – не може да говорим за интеграция на ромското население в България, когато не говорим за бързи и ефективни, неотменни наказания при нарушаване на законите”, коментира Манев. Според него докладът показва реалната ситуация в момента. „Докладът отразява това, което се случва в момента. Наше задължение е да знаем, че този доклад може да ни помогне да вземем решения, да правим стъпки и го правим”, обясни Манев. \r\nИван ЛАЗАРОВ", "date": "2017-07-05", "title": "Маноил Манев, ГЕРБ: На част от партиите им трябва точно такава ромска общност, каквато имаме в момента – неинтегрирана, неграмотна, безработна и бедна"}
{"url": "http://www.focus-news.net/news/2017/07/05/2412268/afp-ispanskiyat-premier-prizova-za-spokoystvie-pred-litseto-na-avtoritarnite-zabludi-v-separatistkata-kataloniya.html", "text": "Испанският премиер Мариано Рахой призова за спокойствие пред лицето на \"авторитарните заблуди\" в североизточната автономна област Каталония, предава AFP.\r\n„На всички каталунци, на всички испанци, искам да ви кажа да запазите доверие в бъдещето, тъй като авторитарните заблуди никога няма да победят спокойствието и хармонията на нашата демократична държава\", подчерта Рахой в рамките на събитие, проведено в Мадрид.Тереза Герова", "date": "2017-07-05", "title": "AFP: Испанският премиер призова за спокойствие пред лицето на \"авторитарните заблуди\" в сепаратистката Каталония"}
{"url": "http://www.focus-news.net/news/2017/07/05/2412266/plovdiv-stotitsi-domakinstva-ot-osem-sela-v-oblastta-sa-bez-voda-zaradi-avarii.html", "text": "Стотици домакинства от осем села в Пловдивска област са с нарушено водоподаване заради аварии по водопреносната мрежа. Това съобщиха за Радио „Фокус“ – Пловдив от водоснабдителното дружество. Без вода са жителите на селата Долнослав, Домлян, Богдан, Брестовица, Устина, Куртово Конаре, Брестник и Старосел. Не е посочен крайният срок за отстраняване на водопроводните проблеми.\r\nДесетки домакинства и в градовете Пловдив, Карлово, Асеновград, Първомай и Хисаря също остават без вода днес. Нарушено е водоподаването по улица „Отец Паисий“ и в района на бл. 144 в кв. „Тракия“ в Пловдив, също по улиците „Хан Крум“ и „Христо Ботев“ в Асеновград, ул. „Земеделска“ в Карлово, бул. „Христо Ботев“ в Първомай и ул. „Гладстон“ в Хисаря. Екипите работят за бързото отстраняване на водопроводните аварии.\r\nТони МИХАЙЛОВ", "date": "2017-07-05", "title": "Пловдив: Стотици домакинства от осем села в областта са без вода заради аварии"}
{"url": "http://www.focus-news.net/news/2017/07/05/2412253/ibna-sutreshnata-sesiya-na-pregovorite-za-kipar-v-kran-montana-e-otlozhena.html", "text": "Сутрешната сесия на преговорите за обединение на Кипър, които се водят в швейцарския курорт Кран Монтана, са отложени по настояване на двамата лидери на разделения остров – Никос Анастасиадес и Мустафа Акънджъ, предава Independent Balkan News Agency.\r\nООН информира пресата, че президентите са поискали време за консултации и преговори. Специалният представител на ООН за Кипър Еспен Барт Ейде заяви, че ще проведе срещи с представители на всички страни, включени в преговорния процес, а също и с такива на държавите гаранти. \r\nОчаква се дискусиите и на двете маси за преговори да започнат отново в следобедните часове на сряда.\r\nПо-късно през деня в седалището на ООН в Ню Йорк ще бъде официално обявено връщането на Антонио Гутериш в Швейцария, където ще се присъедини към преговорите в ранните часове на четвъртък.Тереза Герова", "date": "2017-07-05", "title": "IBNA: Сутрешната сесия на преговорите за Кипър в Кран Монтана е отложена"}
{"url": "http://www.focus-news.net/news/2017/07/05/2412265/sz-vnushitelno-mnozinstvo-ot-germanskite-grazhdani-podkrepya-zabranata-za-izyavi-na-redzhep-tayip-erdogan-v-navecherieto-na-sreshtata-na-g-20.html", "text": "По-голямата част от гражданите на Германия подкрепят забраната за изяви на турския президент Реджеп Тайип Ердоган в навечерието на срещата на „групата на двайсетте“ в Хамбург. Това показват резултати от проучване на изследователския център YouGov, цитирани от баварския вестник Die Sueddeutsche Zeitung.\r\nВнушителните 84 % от германците са на мнение, че решението на Берлин да осуети публична среща между Ердоган и турските му сънародници във ФРГ е „много добро“. Едва седем на сто от респондентите са отговорили, че мярката е „много лоша“ или „по-скоро лоша“.\r\nДържавният глава на Турция е очакван гост на срещата на Г-20, която започва в петък, 7 юли, в северния ханзейски град. Германското правителство отхвърли негова публична изява още миналата седмица. В понеделник стана ясно, че организирането на подобно мероприятие в някое от консулствата на Турция в страната също няма да бъде прието. Тереза Герова", "date": "2017-07-05", "title": "SZ: Внушително мнозинство от германските граждани подкрепя забраната за изяви на Реджеп Тайип Ердоган в навечерието на срещата на Г-20"}
{"url": "http://www.focus-news.net/news/2017/07/05/2412269/yordan-todorov-initsiativen-komitet-asenovgrad-shte-vnesem-podpiska-v-parlamenta-s-koyato-nastoyavame-darzhavata-da-se-zadeystva-sreshtu-tsiganskite-svoevoliya.html", "text": "Инициативният комитет на протестиращите в Асеновград ще внесе подписка в Народното събрание, с която над 3 000 жители на града настояват държавата да предприеме действия срещу циганските своеволия. Това заяви за Радио „Фокус“ – Пловдив Йордан Тодоров, член на комитета и баща на едно от пострадалите деца при побоя край язовир „40-те извора“ в Асеновград. Той посочи, че протестиращите настояват и за среща с премиера Бойко Борисов. „По план подписката трябваше да бъде внесена днес в Народното събрание, но заради произшествието на автомагистрала „Тракия“ не можем да стигнем до София. Отложихме внасянето за друг удобен момент през следващите дни“, обясни Тодоров.\r\n„Исканията на Инициативния комитет са циганията в България да спре. Виновните да бъдат справедливо осъдени, а не условно. Трябва да имат присъда не по-малка от 5 години затвор, защото случилото се беше чист опит за убийство. 150 души срещу децата ни – това не е безобидна случка, че да се затъмнява от медиите и парламента. В момента темата за Асеновград е изместена, а не би трябвало. Искаме също да се увеличи щатът на полицията в Асеновград, защото циганите са тройно повече отпреди 10 години“, коментира бащата на едно от пострадалите деца.\r\nЙордан Тодоров посочи, че от днес протестите в Асеновград се подновяват. „Отново планираме мащабни протестни действия през почивните дни, в които да се включат хора от цяла България. Полицията е предварително подготвена да спира протестиращите, но служителите на реда не са виновни. Някои на много по-високо ниво и позиция има интерес случващото се в Асеновград да не се вижда и да не се чува“, смята той.\r\nТони МИХАЙЛОВ", "date": "2017-07-05", "title": "Йордан Тодоров, Инициативен комитет – Асеновград: Ще внесем подписка в парламента, с която настояваме държавата да се задейства срещу циганските своеволия"}
{"url": "http://www.focus-news.net/news/2017/07/05/2412272/dobrich-obshtinata-publikuva-rezultatite-ot-vtoroto-klasirane-za-priema-na-detsata-v-detskite-yasli.html", "text": "Общината публикува резултатите от второто класиране за приема на децата в детските ясли, предаде кореспондент на Радио „Фокус” – Варна. Данните са публикувани на сайта на Община град Добрич в електронния модул „Прием в детските заведения“, рубрика „Детски ясли“ и подрубрика „Класирания“. От тази година бе въведен за първи път електронен прием на заявления за постъпване в детските градини и ясли в добруджанския град. Електронната услуга бе въведена с цел улеснение на родителите, както и на българи, живеещи в чужбина, на които предстои да се завърнат в България. \r\nВ рубриката „Класирания“ е публикувана информация за резултатите към дадения момент, архив на класиранията, както и списък на чакащите. Общият брой на децата от второ класиране е 38. В списъка на чакащите класиране са общо 50 деца. В първо класиране, което приключи на 10 юни, са включени 278 деца. Родителите имат възможност периодично да следят на сайта на Общината в същата рубрика обявените към дадения момент свободни места и за кое детско заведение са. Системата за електронен прием се отваря периодично за попълване на свободните бройки. В същия електронен модул „Прием в детските заведения“ е поместена полезна информация, свързана с действащите към момента общински наредби, график на дейностите, както и актуални данни в подлинк „Новини“. \r\nЖулиета НИКОЛОВА", "date": "2017-07-05", "title": "Добрич: Общината публикува резултатите от второто класиране за приема на децата в детските ясли"}
{"url": "http://www.focus-news.net/news/2017/07/05/2412270/dots-oleg-cholakov-s-opasnost-za-zhivota-e-edna-ot-zhenite-prieti-v-pirogov-sled-katastrofite-na-magistrala-trakiya.html", "text": "С опасност за живота е една от жените, приети в „Пирогов“, след катастрофите на магистрала „Тракия“. С относителна опасност за живота е и друга пациентка. Това каза пред журналисти доц. Олег Чолаков, зам.-директор  на „Пирогов“ и началник на спешния център към болницата, предаде репортер на Агенция „Фокус“. „В 9.05 часа първата линейка докара дете на две години и половина в детска противошокова зала. 5 минути по-късно две линейки докараха още 2 пострадали жени“, уточни доц. Олег Чолаков. Той обясни, че 80-годишна жена, която е имала наранявания по гърдите и корема, е била настанена в противошоковата зала на болницата. „Вкарана е половин час по-късно в операционна, като вече е оперирана. Направено е каквото трябва“, увери доц. Чолаков. „Втората жена, на 67 години, е с фрактура на ръка и на бедро. При нея предстоят още диагностични уточнявания. Тя също остава в болница“, допълни той. По думите му с опасност за живота е 80-годишната жена, която е била оперирана, а относителна опасност за живота има за втората жена на 67 години. „Детето е със сътресение на мозъка и с охлузвания по лицето, без някакви други поражения. Четвъртият приет в болницата е неговата 16-годишна майка, която няма наранявания, но ще остане в болницата, за да се грижи за детето си“, уточни още доц. Чолаков. Той допълни, че в лечебното заведение не се очаква да бъдат транспортирани други пострадали при инцидента. \r\nВесела ПЕТРОВА", "date": "2017-07-05", "title": "Доц. Олег Чолаков: С опасност за живота е една от жените, приети в „Пирогов“, след катастрофите на магистрала „Тракия“"}
{"url": "http://www.focus-news.net/news/2017/07/05/2412267/ivan-serdarov-sfsmvr-pazardzhik-nezhelanieto-za-uvelichenie-na-zaplatite-na-politsaite-pokazva-otnoshenieto-na-darzhavata-kam-pravoohranitelnite-organi.html", "text": "Това, че не се предвижда увеличение на заплатите на полицаите за пореден път показва отношението на държавата към правоохранителните органи, каза за Радио „Фокус” – Пазарджик Иван Сердаров, зам.-председател на синдикалното дружество към ОД МВР – Пазарджик. „От една страна данъкоплатците плащат, за да получават сигурност и мислят, че плащат достатъчно. Ние казваме, че това, което ние получаваме от това, което хората плащат, изобщо не е достатъчно. И се получава една дупка между полицаите и данъкоплатците, като проблемът остава в посредника, който обикновено винаги е виновен”, подчерта Сердаров. \r\nТой коментира, че средствата за облекло, за които стана ясно, че ще бъдат осигурени на полицаите, са предвидени в бюджета. „За едни те са предвидени като пари, за други като униформи. Това решава един проблем, но създава два нови. Като например, решава проблема, че всеки ще си вземе един лимит за дрехи или колкото реши, защото, доколкото знам министърът със заповед ще определя кой колко може да ползва като пари. Защото пък като си получи парите, които не е разходвал предишни години, ще бъде обезщетен колегата за това, че се е снабдявал с дрехи сам. От друга страна възниква въпросът откъде да си набавим униформа, която е по образец на МВР. Защото това, което си набавяме, се доближава до оригинала, но не е произведено и дадено от министерството. А сега, когато ни се платят тези пари, пак ли ще трябва да се снабдяваме с нещо, което се доближава до оригинала или ще ни се даде възможност да си вземем оригинал? Да, това е решение, хората заслужават да си получат парите, които са давали във времето за дрехи. Но така написан законът и така представени нещата не ни обнадеждават особено”, каза още Иван Сердаров.\r\nТеодора ДИМИТРОВА", "date": "2017-07-05", "title": "Иван Сердаров, СФСМВР – Пазарджик: Нежеланието за увеличение на заплатите на полицаите показва отношението на държавата към правоохранителните органи"}
{"url": "http://www.focus-news.net/news/2017/07/05/2412256/poveche-ot-26-dushi-sa-postradali-pri-dvete-verizhni-katastrofi-na-am-trakiya-v-rayona-na-ihtiman.html", "text": "Повече от 26 души са пострадали при двете верижни катастрофи на АМ \"Тракия\" в района на Ихтиман. Това става ясно от информация на Министерство на здравеопазването за актуалното състояние на пострадалите.  \r\nВ УМБАЛ „Св. Анна“ са приети 14 пациенти, както следва: \r\nЖена на около 80 г., с гръдна травма, е приета в противошокова зала на лечебното заведение. \r\nПриет е пациент с оплаквания от болка в областта на горен и долен крайник. \r\nМъж на 42 г. с черепно-мозъчна травма, който е хоспитализиран  в Клиниката по неврохирургия; \r\nЖена на 39 г. с черепно-мозъчна травма и фрактури на челните и лицеви кости. \r\n60-годишна жена  с комоцио; \r\nМъж на 45 г. с луксация на прешлен и тежка неврологична симптоматика (квадриплегия); \r\nЖена на 56 г. с тракоабоминална травма; \r\n15-годишно дете с фрактура на ляво бедро; \r\nЖена на 36 г. с фрактура на дясна предмишница; \r\nДве деца на 8 и 12 г. с лицево-челюстни травми. \r\nЖена на 55 г. с комоцио; \r\n13-годишно дете с комоцио; \r\nПациент с шийна фрактура; \r\nОстаналите пострадали са с политравми и охлузвания. \r\nСпешните медици от УМБАЛСМ „Пирогов“ оказват медицинска помощ на 4 пациенти, сред които 16-годишна майка и 2-годишното ѝ дете, като и двамата пациенти са с черепно-мозъчна травми. \r\nВ спешното отделение на ИСУЛ са приети четирима пациенти с единични и множествени травми. \r\nВ УМБАЛ „Софиямед“ е оказана медицинска помощ на двама пострадали – мъж на 36 г. с счупване на подбедрицата и лека черепна фрактура и 29-годишна жена с шийна травма. \r\nВ „Аджибадем Сити Клиник МБАЛ Токуда“ са приети двама пациенти с фрактури. \r\nМинистерство на здравеопазването поддържа постоянна връзка с лечебните заведения и следи състоянието на пострадалите.", "date": "2017-07-05", "title": "Повече от 26 души са пострадали при двете верижни катастрофи на АМ \"Тракия\" в района на Ихтиман"}
{"url": "http://www.focus-news.net/news/2017/07/05/2412261/premierat-boyko-borisov-vinagi-sme-pravili-vsichko-vazmozhno-politsaite-da-imat-neobhodimata-podkrepa-i-usloviya-za-da-izpalnyavat-uspeshno-zadalzheniyata-si-taka-shte-prodalzhim-i-zanapred.html", "text": "\"Поздравявам всички служители на МВР с техния професионален празник 5 юли и 138 години от създаването на институцията\". Това написа премиерът Бойко Боросов в профила си в социалната мрежа \"Фейсбук\". \"Радвам се, че съм бил част от тази система, където работата е изключително отговорна. Винаги сме правили всичко възможно полицаите да имат необходимата подкрепа и условия, за да изпълняват успешно задълженията си, така ще продължим и занапред. Честит празник!\", пише още Борисов.", "date": "2017-07-05", "title": "Премиерът Бойко Борисов: Винаги сме правили всичко възможно полицаите да имат необходимата подкрепа и условия, за да изпълняват успешно задълженията си, така ще продължим и занапред"}
{"url": "http://www.focus-news.net/news/2017/07/05/2412276/zdf-evropeyskiyat-sad-potvardi-vazrastovata-granitsa-za-pilotite-na-grazhdanskata-aviatsiya.html", "text": "Европейският съд потвърди възрастовата граница от 65 г. за пилотите на гражданската авиация, предава германският телевизионен канал  ZDF. В своето решение, постановено в Люксембург в сряда, магистратите признават, че възрастовата граница е дискриминационна.\r\n„Това неравностойно  третиране е обосновано от целта за осигуряване на безопасността на гражданското въздухоплаване в Европа\", се казва в решението по делото на пилот на „Луфтханза“, който компанията е отказала да ангажира, тъй като е навършил 65 г. Трудовият му договор обаче все още е в сила.Тереза Герова", "date": "2017-07-05", "title": "ZDF: Европейският съд потвърди възрастовата граница за пилотите на гражданската авиация"}
{"url": "http://www.focus-news.net/news/2017/07/05/2412263/vezhdi-rashidov-gerb-finansirame-proekti-harchim-milioni-sazdadohme-tsiganskite-baroni-i-oshte-ne-se-integrira-tova-maltsinstvo.html", "text": "Финансираме проекти, харчим милиони, създадохме циганските барони и още не се интегрира това малцинство. Това заяви от парламентарната трибуна народният представител от ПГ на ГЕРБ Вежди Рашидов, по време на дебатите по Административния мониторингов доклад за 2016 г. по изпълнението на Националната стратегия на Република България за интегриране на ромите (2012-2020), предаде репортер на Агенция „Фокус”. „Държавата не си е вършила работата години наред. Ако се упрекват кой какво е правил за ромското малцинство – ами всички го правиха. Нима гласовете не ги купуваха всички? Нима за неплатения ток не си затваряха очите всички? Нима като сечаха незаконно дърветата, не си затваряха очите? Не е честно да се нападаме от тази трибуна, вместо да се обединим около един важен проблем”, заяви Рашидов. По думите му всички трябва да бъдат равни пред закона. „Ако това го направим, няма начин да не се интегрират”, коментира още Рашидов. \r\nИван ЛАЗАРОВ", "date": "2017-07-05", "title": "Вежди Рашидов, ГЕРБ: Финансираме проекти, харчим милиони, създадохме циганските барони и още не се интегрира това малцинство"}
{"url": "http://www.focus-news.net/news/2017/07/05/2412278/pazardzhik-okrazhniyat-sad-shte-gleda-delo-za-smart-vsledstvie-na-trudova-zlopoluka.html", "text": "Окръжният съд в Пазарджик ще гледа дело за смърт вследствие на трудова злополука, съобщиха от съда. Делото е образувано по внесен обвинителен акт срещу подсъдимия. Той е обвинен за това, че като технически ръководител на строителна фирма не е осигурил безопасни условия на труд и вследствие на трудова злополука е починал работник. Съдебното заседание започва в 14.00 часа, съдия докладчик е Ивета Парпулова.", "date": "2017-07-05", "title": "Пазарджик: Окръжният съд ще гледа дело за смърт вследствие на трудова злополука"}
{"url": "http://www.focus-news.net/news/2017/07/05/2412271/valentin-popov-sfsmvr-nyama-da-otstapim-ot-iskaneto-uvelichenieto-na-zaplatite-da-bade-ot-tazi-godina.html", "text": "Няма да отстъпим от искането увеличението на заплатите да бъде от тази година. Това каза пред журналисти председателят на УС на Синдикалната федерация на служителите в МВР Валентин Попов относно днешния протест на служителите на МВР, предаде репортер на Агенция \"Фокус\". \"Не подлежи на преговори искането ни за увеличение искането ни за увеличение на заплатите от тази година. По въпросите за конкретна цифра може да се преговаря\", добави той. Според него в момента няма резултат от преговорите между синдикатите и ръководството на МВР. \"В националния протест участва абсолютно всички синдикати на МВР\", посочи Попов и допълни, че българските синдикати са подкрепени от техни колеги от Румъния и Сърбия. \"Не вярвам, че няма ресурс в бюджета на МВР. Непрекъснато се говори за увеличена събираемост, за което моите колеги имат сериозна заслуга\", каза още председателят на УС на Синдикалната федерация на служителите в МВР.", "date": "2017-07-05", "title": "Валентин Попов, СФСМВР: Няма да отстъпим от искането увеличението на заплатите да бъде от тази година"}
{"url": "http://www.focus-news.net/news/2017/07/05/2412280/accent-tv-kishinev-popadna-v-klasatsiya-za-nay-groznite-gradove-v-sveta.html", "text": "Столицата на Молдова определено не се слави с красота – или поне според класация за най-грозните градове в света, в която Кишинев се нарежда на 17-то място от общо 21 в списъка, предава телевизионният канал Accent TV.\r\nПосетителите на Кишинев остават с особено негативно впечатление от Централната железопътна гара в молдовската столица. Освен това в града има много скучни правителствени сгради, твърдят авторите на проучването.\r\nУкраинският град Припят, разположен на два километра от атомната електроцентрала  „Чернобил“, е на пето място. Авторите на проучването обръщат внимание на факта, че градът е запазил архитектурата на съветския период и не привлича туристи с нищо вълнуващо освен спомена за аварията от 1986 г.\r\nПървенец в не особено престижната класация е австралийският град Брисбън. Второто място е за севернокорейската столица Пхенян. Изненадващо или не, Брюксел е класиран на трето място и е единственият европейски град, включен в списъка.\r\nБългарската столица не попада в класацията. Тереза Герова", "date": "2017-07-05", "title": "Accent TV: Кишинев попадна в класация за най-грозните градове в света"}
{"url": "http://www.focus-news.net/news/2017/07/05/2412277/veliko-tarnovo-na-chetiri-signala-za-navodneni-dvorove-i-kashti-sa-reagirali-spasitelnite-ekipi-prez-izminaloto-denonoshtie.html", "text": "На четири сигнала за наводнени дворове и къщи след проливните дъждове са реагирали великотърновските спасителни екипи през изминалото денонощие. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Спасителните екипи са участвали в отводняване на мазе на къща, сутерен в къща и двор в Горна Оряховица. Отзовали са се и на сигнал за наводнено мазе на къща в Стражица. Изпратените са и екипи в помощ на Регионална дирекция „Пожарна безопасност и защита на населението“ – Плевен. Сектор „СОД“ – Горна Оряховица с три спасителни автомобила, шестима спасители и трима пожарникари е взел участие в действията по отводняването на село Подем, общ. Долна Митрополия.\r\nВодолазна група към сектор „СОД“ – Горна Оряховица с един спасителен автомобил и четирима спасители, гранична полиция Русе и ОД МВР Плевен са извършили издирване на лице в река Дунав край град Сомовит, община Гулянци. Удавникът не е бил открит.\r\nНадежда КРЪСТЕВА", "date": "2017-07-05", "title": "Велико Търново: На четири сигнала за наводнени дворове и къщи са реагирали спасителните екипи през изминалото денонощие"}
{"url": "http://www.focus-news.net/news/2017/07/05/2412282/targovishte-zadarzhan-e-pod-strazha-kontsesioner-na-yazovir-napravil-plantatsiya-ot-marihuana-v-izostavena-hizha.html", "text": "Концесионерът на язовира в землището на поповското село Априлово Мирослав М. е в ареста, след като Районният съд в Попово уважи искането на Районната прокуратура в града за вземане на мярка за неотклонение „Задържане под стража“. Това съобщиха от пресцентъра на Апелативна прокуратура – Варна. 37-годишният Мирослав М. е привлечен като обвиняем от Районната прокуратура в Попово за отглеждане на марихуана – престъпление по член 354в, ал. 1 от Наказателния кодекс.\r\nВ началото на месец май 2017 г. полицията провежда специализирана операция в района за търсене на укриващи се бежанци. Тогава в изоставена хижа край язовира полицейските служители открили плантация с над 200 саксии с марихуана, кварцови лампи, препарати за торене и други принадлежности за отглеждане на растенията. \r\nНа 2 срещу 3 юли 2017 г. полицията пристъпила към реализация под ръководството на Районната прокуратура в Попово. При претърсване в района на язовира, стопанисван от Мирослав М., във фургон са намерени принадлежностите от наркоплантацията. \r\n203 саксии с марихуана били открити в гориста местност близо до язовира. По туба с препарат за торене полицията иззела дактилоскопна следа, оставена от Мирослав М. Той преместил наркоплантацията си с марихуана, след като бил разкрит от служители на електроразпределителното дружество, че се е присъединил незаконно към мрежата, за да краде ток за отопление на растенията. \r\nМирослав М. е извършил това престъпление в изпитателния срок на предходна условна присъда, по която получил наказание 1,6 год. лишаване от свобода с 3-годишен изпитателен срок също за отглеждане на марихуана, както и за държане с цел разпространение на наркотици и за незаконно държане на ловна пушка. \r\nОпределението на Поповския районен съд подлежи на обжалване пред Търговищкия окръжен съд.", "date": "2017-07-05", "title": "Търговище: Задържан е под стража концесионер на язовир, направил плантация от марихуана в изоставена хижа"}
{"url": "http://www.focus-news.net/news/2017/07/05/2412274/the-warsaw-voice-v-polsha-se-podgotvyat-za-vizitata-donald-tramp.html", "text": "Постоянното присъствие на американските войски в Полша и износът на шистов газ в САЩ са сред най-важните въпроси, върху които Варшава ще се фокусира при посещението на президента на САЩ Доналд Тръмп, пише електронното издание The Warsaw Voice.  \r\nДруги проблеми, които вероятно ще бъдат обсъдени, са договори в областта на отбраната.\r\nСАЩ, на свой ред, може би се надяват да направят добро впечатление благодарение на горещото посрещане, което Тръмп трябва да получи в Полша, коментира анализаторът на политическия център на ЦЕПА Марсин Заворовски за местен вестник. Тереза Герова", "date": "2017-07-05", "title": "The Warsaw Voice: В Полша се подготвят за визитата Доналд Тръмп"}
{"url": "http://www.focus-news.net/news/2017/07/05/2412284/ruse-narodnite-predstaviteli-ot-gerb-organizirat-priemna-za-grazhdani-na-10-yuli.html", "text": "Народните представители от ГЕРБ в 19-и МИР – Русе Пламен Нунев, Светлана Ангелова и д-р Андриан Райков ще проведат приемна за граждани в понеделник, 10 юли, от 10.00 до 12.00 часа в централния офис на партията, който се намира в търговски комплекс „Родина“ на ул „Чипровци” № 2. Това съобщиха от пресцентъра на партията.\r\nЗаписванията стават на място в търговски комплекс \"Родина\", ет. 2, както и на тел. 082/82 52 64.\r\nПриемните на народните представители се провеждат всеки понеделник, като срещите с граждани се случват дори те да не са обявени официално.", "date": "2017-07-05", "title": "Русе: Народните представители от ГЕРБ организират приемна за граждани на 10 юли"}
{"url": "http://www.focus-news.net/news/2017/07/05/2412287/prodalzhava-filmoviyat-maraton-na-bchk-v-doma-na-kinoto.html", "text": "Водноспасителната служба към Българския Червен кръст продължава да представя   поредица от обучителни  филми всеки четвъртък до края на юли в Дома на киното. Това съобщиха от пресцентъра на БЧК. Безплатната прожекция на анимационния филм „Имало-нямало 7 пирата” - 15 мин.  с художествен директор - Фидел Регерос, анимация - Настимир Цачев и музика - Георги Генков ще бъде този четвъртък, 6 юли 2017г., от 18:00 часа в Дома на киното, ул. Екзарх Йосиф №37.\r\nОсвен че ще видите русалка, само с очила, по забавен начин ще се запознаете с основните правила за вашата безопасност, когато сте около и във водата.\r\nСлед прожекцията експерти от водноспасителната служба към БЧК ще отговорят на въпроси, касаещи водната безопасност, а всички родители /минали, настоящи или бъдещи/ могат да получат „Наръчник за родителя ДРЪЖ ПОД ОКО”, където под формата на въпроси и отговори са разгледани различните житейски ситуации, при които може да възникне воден инцидент.", "date": "2017-07-05", "title": "Продължава филмовият маратон на БЧК  в Дома на киното"}
{"url": "http://www.focus-news.net/news/2017/07/05/2412288/haskovo-gradat-shte-otbelezhi-tarzhestveno-180-tata-godishnina-ot-rozhdenieto-na-vasil-levski.html", "text": "Тържествено отбелязване на 180 години от рождението на Апостола на Свободата Васил Левски предвижда в програмата си Община Хасково, съобщиха от пресцентъра на Общината. На 16 юли от 21.00 часа на сцената в „Градска градина“ е предвидена прожекция на филма „Лъвский: Европеец в Българско“. Входът за прожекцията е свободен. На 17-ти юли пред „Младежки център“ от 10.00 часа ще се проведе състезание „ Лъвски скок“, в което могат да участват всички желаещи деца. На 18 юли от 10.00 часа започва ритуал по поднасяне на венци и цветя пред паметника на Васил Левски до едноименното училище. Рецитал ще представи актьора Стефан Цирков. На 18 юли е обявен и ден на отворените врати в Регионален исторически музей Хасково. Поситетелите ще могат да видят кратък филм за живота на Левски а така също да научат повече за трите негови посещения в Хасково от специалната лекция на служителите в музея. Входът е свободен а музея работи от 9.00 до 17.00 часа.\r\nОбщина Хасково оповестява и другите събития от календара си през юли и август:  \r\n11 юли в 10.30 часа – Отдел „Краезнание”. Регионална библиотека „Христо Смирненски”. Клуб „Млад краевед”.  Вход свободен\r\n12 юли в 10.30 часа Регионална библиотека „Христо Смирненски”. Детски отдел с ателие „Обичам да рисувам” – ръководител Камелия Кехайова. Вход свободен\r\n13 юли в 17:30 часа „Юбилейна изложба на Валентин Кузминов”. Галерия „Форум”. Вход свободен\r\n16 – 21 юли турнир по тенис до 14 години – място на провеждането е тенис кортове до спортна зала „Юнак“\r\n16 юли в 21.00 часа – Прожекция на филма „Лъвский: Европеец в Българско“ в Градска градина. Вход свободен\r\n17 юли – Състезание „Лъвски скок“ пред Младежки център. Вход свободен\r\n18 юли - Честване 180 години от рождението на Васил Левски - пред паметника на Васил Левски – 10.00 часа. Тържествен ритуал по полагане на венци и цветя и рецитал от актьора Стефан Цирков.\r\n18 юли от 9.00 до 17.00 часа - Ден на отворените врати в Регионален исторически музей Хасково - „Трите посещения на Левски в Хасково“. Вход свободен.\r\n18 юли в 10.30 часа Отдел „Краезнание”. Регионална библиотека „Христо Смирненски”. Клуб „Млад краевед”. Паскалевата къща. Вход свободен\r\n19 юли в 10.30 часа Регионална библиотека „Христо Смирненски”. Детски отдел. „Веселите зъбки” – среща с д-р Симона Кирякова. Вход свободен\r\n2 август от 18.00 часа – Честване 114 години от Илинденско-Преображенското въстание, пл. „Свобода“. Тържествен ритуал по полагане на венци и цветя и празничен концерт.\r\n31 август - 2 септември - Рок фест, Спортна площадка Спартак.", "date": "2017-07-05", "title": "Хасково: Градът ще отбележи тържествено 180-тата годишнина от рождението на Васил Левски"}
{"url": "http://www.focus-news.net/news/2017/07/05/2412273/tssmp-sofiya-toku-shto-beshe-izvozen-posledniyat-postradal-ot-katastrofata-na-trakiya.html", "text": "Току-що беше извозен последния пострадал от катастрофата на Тракия. Това съобщиха от пресцентъра на Центъра за спешна помощ в София. 14 линейки са мобилизирани за инцидента - 3 от тях се връщаха и извозваха по 3 пъти. 23 общо са пострадалите, които са транспортирани от ЦСМП-София, от тях 10 са тежки. Пострадалите са транспортирани в болниците  Св. Анна, Пирогов, Токуда, Исул е София мед. В Окръжна болница, със собствен транспорт, са отишли поне още 6 души за консултация. \r\nОт ЦСМП- София благодарят на Спешна помощ - Пловдив, които са предложили своята помощ, но не се е наложило такава.", "date": "2017-07-05", "title": "ЦСМП – София: Току-що беше извозен последният пострадал от катастрофата на Тракия"}
{"url": "http://www.focus-news.net/news/2017/07/05/2412281/d-r-slavcho-bliznakov-okrazhna-bolnitsa-sv-anna-dvama-ot-postradalite-pri-katastrofite-na-am-trakiya-sa-s-opasnost-za-zhivota-i-dnes-shte-badat-operirani.html", "text": "Двама от пострадалите при катастрофите на АМ \"Трафик\" са с опасност за живота и днес ще бъдат оперирани. Това каза изпълнителният директор на Окръжна болница \"Св. Анна\" д-р Славчо Близнаков, предаде БНР. В болницата са настанени 14 души. \"Има двама-трима, които са с леки травми, те са деца, сръбски граждани. Имаме и няколко много тежки случаи, двама от тях са с тежки шийни травми, с плегия – и двамата са с реална опасност за живота. Имаме седем приети в неврохирургията, трима в ортопедия и травматология, двама в лицево-челюстна хирургия и един в хирургия. Най-тежки са тези с травми на шийния отдел – това са двама мъже на средна възраст, като единият е на 45, другият около 50 години. Очакваме още един – двама, така ни казаха колегите от \"Бърза помощ\". Има две деца, дошли с личен транспорт, доведени от родителите си – те са със сравнително леки травми, но също ще бъдат приети в болницата. На няколко месеца за съжаление се случват такива неща. Дейностите са отработени, взаимодействието с екипите на \"Бърза помощ\" е много добро, така че тези 14 човека бяха приети и обработени много бързо\", заяви Близнаков.", "date": "2017-07-05", "title": "Д-р Славчо Близнаков, Окръжна болница \"Св. Анна\": Двама от пострадалите при катастрофите на АМ \"Тракия\" са с опасност за живота и днес ще бъдат оперирани"}
{"url": "http://www.focus-news.net/news/2017/07/05/2412275/s-himna-na-r-balgariya-zapochna-natsionalniyat-protest-na-sluzhitelite-na-mvr.html", "text": "С химна на Р България започна националният протест на служителите на МВР, предаде репортер на Агенция \"Фокус\". Сърбалите се на пл. \"Народно събрание\" почетоха с 1 минута мълчание паметта на загиналите по време на изпълнение на служебния си дълг. Протестът на служителите на МВР започна със закъснение, тъй като част от участниците от други градове бяха забавени заради тежкия пътен инцидент, който временно затвори в двете посоки АМ \"Тракия\". Стотици души вече са се събрали пред парламента с искания за увеличение на заплатите, пари за униформи и нов закон за МВР. Преди началото на протеста председателят на СФСМВР заяви, че не подлежи на преговори искането им за увеличение на заплатите от тази година, а по въпросите за конкретна цифра може да се преговаря. Той заяви, че не вярва, че няма ресурс в бюджета на МВР, тъй като непрекъснато се говори за увеличена събираемост, за което служителите на ведомството имат сериозна заслуга.\r\nБиляна ИВАНОВА", "date": "2017-07-05", "title": "С химна на Р България започна националният протест на служителите на МВР"}
{"url": "http://www.focus-news.net/news/2017/07/05/2412279/plovdiv-protestirashtite-ot-asenovgrad-shte-podkrepyat-iskaniyata-na-sluzhitelite-na-mvr-v-protesta-si-tazi-vecher.html", "text": "Протестиращите от Асеновград ще подкрепят исканията на служителите на МВР в протеста си тази вечер. Това каза за Радио „Фокус“ – Пловдив Йордан Тодоров от Инициативния комитет на протестиращите срещу ромските своеволия в града и баща на едно от пострадалите деца при побоя над млади спортисти край язовир „40-те извора“. „Днес е протестът на служителите от системата на МВР и ние твърдо ще ги подкрепим. И те са българи, а ние не се делим от българите. Затова и ние организираме протести – полицията да бъде много по-ефективна, а не да стои с ръце в джобовете си и да не може да употреби оръжие при нужда, в конкретния случай, когато искат да пребият и убият децата ни“, подчерта Тодоров. По думите му, трябва да настъпят промени и подобрения в системата на МВР, тъй като има нужда от повече полиция както в Асеновград, така и в цяла България.\r\nТони МИХАЙЛОВ", "date": "2017-07-05", "title": "Пловдив: Протестиращите от Асеновград ще подкрепят исканията на служителите на МВР в протеста си тази вечер"}
{"url": "http://www.focus-news.net/news/2017/07/05/2412290/deutsche-welle-deloto-za-malayziyskiya-boing-shte-se-vodi-v-niderlandiya.html", "text": "Процесът срещу обвиняемите по делото за катастрофата над Източна Украйна на малайзийския „Бойнг“, изпълняващ полет МН17, ще се състои в Нидерландия, предава Deutsche Welle, като се позовава на съобщение от Министерството на външните работи на европейската държава.\r\nСтраните участници от обединената група, занимаващи се с разследването на обстоятелствата около трагедията със самолета, „решиха, че процесът срещу заподозрените ще се проведе в Нидерландия“, се казва в разпространеното съобщение.\r\nВ състава на международната група влизат пет държави – Нидерландия, Малайзия, Австралия, Украйна и Белгия.Тереза Герова", "date": "2017-07-05", "title": "Deutsche Welle: Делото за малайзийския „Боинг“ ще се води в Нидерландия"}
{"url": "http://www.focus-news.net/news/2017/07/05/2412289/lovech-deputatat-ot-gerb-ivan-mihovski-uchastva-v-polaganeto-na-parviya-kamak-na-paraklis-v-troyanskata-belodrobna-bolnitsa.html", "text": "Народният представител от ГЕРБ Иван Миховски участва в ритуала по първа копка и полагането на първия камък за градежа на нов параклис в двора на Троянската белодробна болница, съобщиха от пресцентъра на партията. Параклисът ще носи името на светеца лечител Лука Кримски. \r\nСвети Лука Кримски е сред най-почитаните православни светци на ХХ век (архиепископ, изповедник, мъченик и безсребреник). Освен това е сред водещите хирурзи на века благодарение на откритията и разработките в сферата на местната упойка (т. нар. регионална анестезия). Заради ширещата се бедност и огромната му любов към страдащия, както той нарича хората, свети Лука всеки ден по един час безплатно е преглеждал пациентите без средства и никога не е отпращал нуждаещ се. А лекарите и днес се молят на него да им даде сили да бъдат точни в диагнозата си и да вземат най-правилните решения при лечението на пациентите си, обясни Негово Високопреосвещенство Ловешкия митрополит Гавраил. Той заедно с Негово Преосвещенство Велички епископ Сионий, игумен на Троянския манастир, архиерейският наместник ставрофорен свещеноиконом Марин Божков отслужиха тържествен водосвет, там бяха и заместник – областните управители, както и представители на местните обществени, културни и бизнес среди. \r\nПод първия камък на параклиса бе поставено и послание към бъдещите поколения, където са изписани и имената на най-големите дарители, сред които и Марин Радевски – бизнесмен и водач на групата съветници на ГЕРБ в Общински съвет Троян. \r\nСлед церемонията Митрополит Гавриил поздрави д-р Дудевска за доброто и свято дело и призова и другите болници да последват примера й.", "date": "2017-07-05", "title": "Ловеч: Депутатът от ГЕРБ Иван Миховски участва в полагането на първия камък на параклис в Троянската белодробна болница"}
{"url": "http://www.focus-news.net/news/2017/07/05/2412293/sliven-prodalzhavat-otkritite-priemni-na-obshtinskite-savetnitsi-ot-gerb-i-prez-yuli.html", "text": "Общинските съветници от ПП ГЕРБ – Сливен продължават седмичните си срещи с граждани и през месец юли, съобщиха от пресцентъра на партията. Приемните на представителите на местния парламент преминават при голям интерес от страна на жителите на Сливен и населените места. Към тях се обръщат с питания по различни лични и социални теми, както и с въпроси касаещи инфраструктурата на града и населените места в община Сливен. На 10 юли, понеделник от 9.30 до 16.30 часа ще приемат съветниците Георги Николаев и Здравко Костадинов.\r\nГрафикът на общинските съветници от ПП „ГЕРБ“ – Сливен за месец юли:\r\n10 юли от 9.30 до 16.30 часа – Георги Николаев и Здравко Костадинов;\r\n17 юли от 9.30 до 16.30 часа – Тодор Начев и  Димитър Митев;\r\n24 юли от 9.30 до 16.30 часа – Живко Минчев и Керанка Стамова;\r\n31 юли от 9.30 до 16.30 часа -  Христо Котов и Димитър Павлов.\r\nПредварително записване - на тел. 044/63 32 23.", "date": "2017-07-05", "title": "Сливен: Продължават откритите приемни на общинските съветници от ГЕРБ и през юли"}
{"url": "http://www.focus-news.net/news/2017/07/05/2412291/ministar-nikolina-angelkova-otchitame-91-rast-na-turistite-v-oblast-pazardzhik-ot-yanuari-do-april.html", "text": "Област Пазарджик е важна за развитието на туризма, отчитаме 9,1% ръст на туристите в региона от януари до април, каза министърът на туризма Николина Ангелкова по време на срещата с кмета на Община Пещера и кметовете на Общините Брацигово и Батак, предаде репортер на Радио „Фокус“ – Пазарджик. Ангелкова посочи, че в района ще се разработват балнео и СПА дестинации, за да се преодолее сезонният характер на туризма – на зимен и летен. Тя отбеляза, че в региона могат да се очертаят важни туристически дестинации, които да бъдат включени в интерактивна карта. \r\n„Вече имаме он лайн регистър на туристическите атракции, създаваме и специална програма за този вид атракции. Освен това работи платформата „Обичам България“, в която са включени 100-те национални обекта, а общините също могат да се включат, като за това няма да правят разходи“, подчерта министърът на туризма. Общините, които не могат да получат еврофинансиране, ще имат възможност да получават средства по специална програма, чийто параметри се уточняват с Министерството на финансите. „Бюджетът ще е ограничен, но ще може да се получат средства за инфраструктура, например или за поставяне на табели за туристическите атракции“, каза още Николина Ангелкова.\r\nВаня НИКОЛОВА", "date": "2017-07-05", "title": "Министър Николина Ангелкова: Отчитаме 9,1% ръст на туристите в област Пазарджик от януари до април"}
{"url": "http://www.focus-news.net/news/2017/07/05/2412285/s-podnasyane-na-tsvetya-pred-pametnika-na-neznayniya-voin-v-stolitsata-beshe-otbelyazan-profesionalniyat-praznik-na-sluzhitelite-na-mvr.html", "text": "С поднасяне на цветя пред паметника на Незнайния воин в столицата в памет на загиналите полицаи и пожарникари беше отбелязан професионалният празник на служителите на МВР, предаде репортер на Агенция „Фокус“. На събитието присъстваха министърът на вътрешните работи Валентин Радев, министърът на отбраната Красимир Каракачанов, министърът на регионалното развитие и благоустройството Николай Нанков, вицепрезидентът Илияна Йотова, кметът на Столична община Йорданка Фандъкова. \r\nДуховият оркестър на МВР изпълни традиционни български маршове.", "date": "2017-07-05", "title": "С поднасяне на цветя пред паметника на Незнайния воин в столицата беше отбелязан професионалният празник на служителите на МВР"}
{"url": "http://www.focus-news.net/news/2017/07/05/2412292/pleven-vazstanoveno-e-dvizhenieto-po-pat-iii-137-krushovene-bregare.html", "text": "Възстановено е движението по път III-137 Крушовене – Брегаре. Това съобщиха от пресцентъра на Агенция „Пътна инфраструктура”. Временната организация на движението бе наложена поради стичащата се кал и вода върху пътното платно.", "date": "2017-07-05", "title": "Плевен: Възстановено е движението по път III-137 Крушовене – Брегаре"}
{"url": "http://www.focus-news.net/news/2017/07/05/2412295/reuters-kremal-se-nadyava-sreshtata-tramp-putin-da-postavi-nachaloto-na-efektiven-raboten-dialog.html", "text": "Кремъл се надява планираната среща между държавния глава на Руската федерация Владимир Путин и американския му колеха Доналд Тръмп да постави началото на ефективен работен диалог между тях, предава Reuters. \r\nДиалогът между Вашингтон и Москва е необходим, за да бъдат разрешени конфликтите по света, се казва в съобщение от Кремъл.\r\nСрещата между Путин и Тръмп ще се проведе в кулоарите на форума на Г-20 в северния ханзейски град Хамбург този петък, 7 юли.Тереза Герова", "date": "2017-07-05", "title": "Reuters: Кремъл се надява срещата Тръмп-Путин да постави началото на ефективен работен диалог"}
{"url": "http://www.focus-news.net/news/2017/07/05/2412286/nova-tv-makedoniya-vmro-dpmne-s-novo-nastoyavane-za-razkrivane-na-sadarzhanieto-na-dogovora-s-balgariya-mani-sashto-da-se-namesi.html", "text": "Партията на Никола Груевски – ВМРО-ДПМНЕ, отново настоя правителството в Скопие да разкрие подробностите около договора за добросъседство с България, който премиерът на Македония Зоран Заев обяви след посещението си в София, съобщава електронното издание „Нова ТВ“.\r\n„Македонският народ има право да знае какви отстъпки е направил Заев, защото експерти от България тълкуват, че с договора се слага край на македонизма, а всички тези атаки не само не само не бяха опровергани, но и бяха посрещнати с мълчание от институциите, оглавявани от СДМС“, се казва в съобщение от ВМРО-ДПМНЕ.\r\nПартията призовава Македонската академия на науките и изкуствата (МАНИ) също да излезе с позиция. Мълчанието от нейна страна по тези толкова важни въпроси отваря място за нови атаки и нови присмех, твърдят от ВМРО-ДПМНЕ.\r\nПартията на бившия премиер Груевски настоя и Министерството на външните работи да реагира, тъй като става дума за репутацията на държавата и на нейните научни институции.Тереза Герова", "date": "2017-07-05", "title": "„Нова ТВ“ (Македония): ВМРО-ДПМНЕ с ново настояване за разкриване на съдържанието на договора с България, МАНИ също да се намеси"}
{"url": "http://www.focus-news.net/news/2017/07/05/2412300/sofiyska-voda-vremenno-shte-prekasne-vodosnabdyavaneto-v-kv-benkovski-na-6-yuli.html", "text": "„Софийска вода” временно ще прекъсне водоснабдяването в кв. „Бенковски“ на 6 юли, съобщиха от дружеството. В четвъртък във връзка с подмяна на сградно водопроводно отклонение на ул. „Светлина“ кв. „Бенковски“ се налага спиране на водоподаването от 9:30 до 18:30 часа на клиентите на „Софийска вода”, живеещи в района на: ул. „Тетевенска“, ул. „Хоризонт“, ул. „Биримирски извор 4, ул. „Иван Кралича“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Успех“  ъгъла с ул. „Светлина“.", "date": "2017-07-05", "title": "„Софийска вода” временно ще прекъсне водоснабдяването в кв. „Бенковски“ на 6 юли"}
{"url": "http://www.focus-news.net/news/2017/07/05/2412299/metodi-biserkov-obshtina-petrich-parvite-danni-za-zhivot-v-rayona-na-dneshniya-grad-sa-ot-epohata-na-neolita-7-hil-pr-hr.html", "text": "Първите данни за живот в района на днешния град Петрич са от епохата на неолита – 7 хил. пр. Хр. Това каза за Радио „Фокус“ - Пирин Методи Бисерков, началник Дирекция „Образование“ към Община Петрич. За това свидетелстват останки от селищни могили от този период. Според изследователя Хенриета Тодорова, най-значимата могила се намира в района на село Тополница. Това е един изключително богат обект, който е разгърнат на територията на двете държави – България и Гърция, като най-интересното от него са едни глинени изделия, посочи Бисерков. \r\nЗемите на Петрич имат изключително богата история по времето на елинизма, римското време и средновековието. Античният град „Хераклея Синтика“ е един от десетте най-големи града в рамките на провинция Първа Македония и на цялата област Македония, каза още Бисерков. Той посочи, че дори в момента в района се извършват изследвания и проучвания. „Средновековието пък е времето, когато Петричкият край е част от българската държава и за съжаление е свързан с една трагична страница – края на Първото българско царство през 1014 година и битката при Самуилова крепост. Това е една история, продължила в рамките на турското робство, когато Петрич се развива като един административен център. Това е времето, когато българското население е принудено да се изтегли в рамките на планините Огражден и Беласица и като етнически състав се променят характеристиките на населението, тъй като имаме едно голямо заселване на турско население“, каза още Методи Бисерков.\r\nНатали СТЕФАНОВА", "date": "2017-07-05", "title": "Методи Бисерков, Община Петрич: Първите данни за живот в района на днешния град са от епохата на неолита – 7 хил. пр. Хр."}
{"url": "http://www.focus-news.net/news/2017/07/05/2412297/ministar-nikolina-angelkova-planirame-oblekchavane-na-protsedurata-za-kategorizatsiya-i-prekategorizatsiya-na-turisticheski-obekti.html", "text": "Планираме облекчаване на процедурата за категоризация и прекатегоризация на туристически обекти. Това каза министърът на туризма Николина Ангелкова по време на срещата с кмета на Община Пещера и кметовете на Общините Брацигово и Батак, предаде репортер на Радио „Фокус“ – Пазарджик. Министър Ангелкова обясни, че се предвижда облекчаване на административната тежест за гражданите и бизнеса, като се предлага да отпадне прекатегоризацията на местата за настаняване. „Ще се запази обаче проверката на място на тези обекти и ще се въведе статут на отнемане на звезди при констатиране на тежки нарушения“, подчерта Николина Ангелкова. Освен това ще се изискват документи за платени местни данъци и такси, за да може да се поднови категоризацията. \r\nОт министерството предлагат и единна категоризация на обектите, които са на един собственик като хотел, ресторант, лоби бар. „Ще отпаднат редица документи, които в момента събираме“, каза още Николина Ангелкова.\r\nВаня НИКОЛОВА", "date": "2017-07-05", "title": "Министър Николина Ангелкова: Планираме облекчаване на процедурата за категоризация и прекатегоризация на туристически обекти"}
{"url": "http://www.focus-news.net/news/2017/07/05/2412283/priklyuchi-izvozvaneto-na-postradalite-pri-dvete-verizhni-katastrofi-v-dvete-posoki-na-am-trakiya-v-rayona-na-ihtiman-obzor.html", "text": "Приключи извозването на пострадалите при двете верижни катастрофи в двете посоки на АМ \"Тракия\" в района на Ихтиман. Повече от 26 са пострадалите при двете верижни катастрофи, станали тази сутрин в двете посоки на АМ \"Тракия\" в района на Ихтиман. Четирима от тях са с опасност за живота. Заради инцидента бяха мобилизирани 14 линейки, като три от тях направиха по три курса. Пострадалите са транспортирани в болниците Св. Анна, Пирогов, Токуда, Исул е София мед, като има и такива, които със собствен транспорт са отишли за консултация и преглед. \r\nДве тежки верижни катастрофи затвориха автомагистрала \"Тракия\" край Ихтиман в двете посоки. В пътния инцидент са участвали повече от 40 автомобила, като при инцидента няма загинали. Сигналите за катастрофите са подадени към 6.00 сутринта, последвали са още 16 съобщения. Изясняват се причините за катастрофите, като вероятната причина е гъстата мъгла в района и задимяване от горящото в района сметище на град Ихтиман.\r\nОколо 11.00 часа временно движението по автомагистрала „Тракия” в посока София при Ихтиман е пренасочено в платното за Бургас.  Трафикът се насочва отново в платното за София при пътен възел Ихтиман. Целта е да се облекчи движението в посока София след тежкото пътно-транспортно произшествие. Обходният маршрут в посока Бургас е по път I-8 от Ихтиман до пътен възел Мирово.\r\nНеобходимо е водачите да се движат с повишено внимание, като спазват указанията на контролните органи и\r\nпоставената пътна сигнализация. \r\nЗаради създалата се ситуация на магистралата бе отменено внасянето на подписка в Народното събрание от Инициативният комитет на протестиращите в Асеновград, с която над 3 000 жители на града настояват държавата да предприеме действия срещу циганските своеволия. \r\nПоради същата причина закъсняха полицаите, които пътуваха от големите градове за участие в националния протест на служителите на МВР в столицата.", "date": "2017-07-05", "title": "Приключи извозването на пострадалите при двете верижни катастрофи в двете посоки на АМ \"Тракия\" в района на Ихтиман (ОБЗОР)"}
{"url": "http://www.focus-news.net/news/2017/07/05/2412302/pregled-na-mezhdunarodnite-novini-do-13-chasa-agentsiya-fokus.html", "text": "Партията на Никола Груевски – ВМРО-ДПМНЕ, отново настоя правителството в Скопие да разкрие подробностите около договора за добросъседство с България, който премиерът на Македония Зоран Заев обяви след посещението си в София, съобщава електронното издание „Нова ТВ“.\r\n„Македонският народ има право да знае какви отстъпки е направил Заев, защото експерти от България тълкуват, че с договора се слага край на македонизма, а всички тези атаки не само не само не бяха опровергани, но и бяха посрещнати с мълчание от институциите, оглавявани от СДМС“, се казва в съобщение от ВМРО-ДПМНЕ.\r\nПартията призовава Македонската академия на науките и изкуствата (МАНИ) също да излезе с позиция. Мълчанието от нейна страна по тези толкова важни въпроси отваря място за нови атаки и нови присмех, твърдят от ВМРО-ДПМНЕ.\r\nПартията на бившия премиер Груевски настоя и Министерството на външните работи да реагира, тъй като става дума за репутацията на държавата и на нейните научни институции.\r\n*** Сутрешната сесия на преговорите за обединение на Кипър, които се водят в швейцарския курорт Кран Монтана, са отложени по настояване на двамата лидери на разделения остров – Никос Анастасиадес и Мустафа Акънджъ.\r\nООН информира пресата, че президентите са поискали време за консултации и преговори. Специалният представител на ООН за Кипър Еспен Барт Ейде заяви, че ще проведе срещи с представители на всички страни, включени в преговорния процес, а също и с такива на държавите гаранти. \r\nОчаква се дискусиите и на двете маси за преговори да започнат отново в следобедните часове на сряда.\r\nПо-късно през деня в седалището на ООН в Ню Йорк ще бъде официално обявено връщането на Антонио Гутериш в Швейцария, където ще се присъедини към преговорите в ранните часове на четвъртък.\r\n*** Процесът срещу обвиняемите по делото за катастрофата над Източна Украйна на малайзийския „Бойнг“, изпълняващ полет МН17, ще се състои в Нидерландия, става ясно от съобщение от Министерството на външните работи на европейската държава.\r\nСтраните участници от обединената група, занимаващи се с разследването на обстоятелствата около трагедията със самолета, „решиха, че процесът срещу заподозрените ще се проведе в Нидерландия“, се казва в разпространеното съобщение.\r\nВ състава на международната група влизат пет държави – Нидерландия, Малайзия, Австралия, Украйна и Белгия.\r\n*** Компетентните органи в най-младата държава на Балканския полуострови са в готовност за получаването на обвиненията от Специализираната прокуратура срещу бивши членове на Армията за освобождение на Косово (АОК), заподозрени в предполагаеми военни престъпления.\r\nСпециализираната прокуратура към днешна дата е готова да подаде обвинения срещу бивши членове на АОК. На 28 юни специализираните състави на Конституционния съд постановиха, че преразгледаните процедурни правила и доказателства на този съд са в съответствие с конституцията на Косово, което дава възможност за подаване на първите обвинителни актове, уточняват местни медии. \r\nВ изявление, публикувано след това решение, председателят на Специализираната камара Екатерина Трендафилова съобщи, че седем дни след влизането в сила на Правилника за работа няма да има правна пречка за получаване на подаване на обвинение от Специализираната прокуратура. Въпреки това правните експерти смятат, че работата на специализираните камари може да се забави, като се има предвид практиката на работата на съда до този момент. Специалният съд, който ще се занимава с предполагаеми военни престъпления, се очаква да обвини някои от висшите командири на АОК, които днес са част от висшите етажи на политиката в Прищина.\r\n*** Нова надежда за кандидата за канцлерския пост Мартин Шулц: подкрепата на избирателите за Германската социалдемократическа партия (ГСДП) бележи ръст. Но и преднината на Съюза (ХДС/ХСС) все още е голяма, показват последните социологически проучвания на общественото мнение.\r\nМиналата седмица ГСДП даде решителен тласък за гласуването на законодателната инициатива \"Брак за всички\" в Бундестага - предложение, отхвърлено от редиците на Съюза (ХДС/ХСС). Вероятно историческият вот оказа влияние на благоразположението на избирателите: рейтингът на социалдемократите бе подобрен с 1,8 % до 25,2 %. \r\nТака разликата между двете водещи партии в Германия бе намалена до 13,5 % - осезаемо по-ниска от предходната седмица, когато бе на ниво от 15,2 %. \r\nБлизо една до друга се нареждат по-малките политически сили. Трета, както и миналата седмица, е \"Левица\" с 9,2 %. Свободната демократическа партия (СвДП), \"Зелени\" и \"Алтернатива за Германия\" обаче бележат спад в подкрепата на гражданите. Либералите губят 1,8 % и вече може да разчитат на осем процента от гласоподавателите, \"зелените\" падат с 0,6 % до 6,9 %. Партията на Фрауке Петри има 7,5 %.\r\nГСДП може да бъде сигурна в симпатиите на младите избиратели. В сравнение с миналата седмица, подкрепата за социалдемократите във възрастовата група от 18 г. до 29 г. бележи подобрение с 4,8 % до 29,6 %. Както и по-рано, тази възрастова група е слабото място на Съюза (ХДС/ХСС) - едва 26,8 % биха пуснали бюлетина за Християндемократическия съюз (ХДС) или Християнсоциалния съюз (ХСС). Тенденцията е ясна: в колкото по-зряла възраст се намират избиратели, толкова по-вероятно на изборите за федерален парламент те да отбележат с кръст полето, което стои срещу ХДС или ХСС. \r\nНа силна подкрепа сред младите хора до 29 г. може да разчитат и \"Зелените\".\r\n***  В сутрешните часове на сряда, 5 юли, обстановката в северния германски град Хамбург е спокойна – за разлика от предходната вечер, когато сблъсъците между полиция и протестиращи срещу политиката на „групата на двайсетте“ ескалираха, в резултат на което правоохранителните органи употребиха водни оръдия срещу демонстрантите.\r\nРано в сряда говорител на полицията поясни, че във вечерните часове на вторник силите на реда са използвали водни оръдия през интервал от десет минути. „Часовете след полунощ вече бяха изключително спокойни“, заяви представител на полицейските служители, допълвайки, че разчистването на улиците е започнало към 23 часа (местно време), след като стотици хора са откликнали на поканата на организаторите на протеста да се включат в шествие по улиците на ханзейския град. \r\nМестните власти разрешиха на противниците на Г-20 да издигнат палатков лагер на три километра от центъра на града, но бяха категорични, че протести не може има през часовете на нощта.\r\n***", "date": "2017-07-05", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/05/2412303/ministar-predsedatelyat-boyko-borisov-otdade-pochit-pred-pametta-na-simon-veyl.html", "text": "Министър-председателят Бойко Борисов отдаде почит пред паметта на Симон Вейл, съобщиха от правителствената информационна служба. Борисов присъства на поклонението в Дома на ветераните в Париж по лична покана от френския президент Еманюел Макрон.\r\nСимон Вейл е първата жена председател на Европейския парламент (1979-1982). Тя е една от най-популярните и ползващи се с широко доверие обществени фигури във Франция, дългогодишен политик и активист, който работи усилено за европейската интеграция.\r\nРодена е на 13 юли 1927 г. в Ница, Франция. През 1944 г., едва на 16, е депортирана в Аушвиц със семейството си, от което оцеляват само тя и двете й сестри. Години по-късно, вече утвърден общественик, тя председателства Фондацията за паметта на Холокоста, като след 2007 г. става неин почетен председател.\r\nСлед войната Вейл завърша право и политически науки. Участвала е в два правителствени кабинета – като министър на здравеопазването и министър по социалните въпроси, здравеопазването и градоустройството. Между 1984-1989 г. е председател на групата на либералите, демократите и реформаторите в Европейския парламент и е евродепутат до 1993 г. От 1998 г. до 2007 г. е член на Конституционния съд на Франция. Симон Вейл почина на 30 юни в Париж.", "date": "2017-07-05", "title": "Министър-председателят Бойко Борисов отдаде почит пред паметта на Симон Вейл"}
{"url": "http://www.focus-news.net/news/2017/07/05/2412304/dha-odrinski-sad-gleda-delo-za-trafik-na-gyulenisti-sred-obvinyaemite-i-izdirvani-chrez-interpol-ima-i-balgarski-grazhdanin.html", "text": "Главната републиканска прокуратура в Одрин заведе наказателно дело в Трети състав на съда за тежки престъпления за незаконно превеждане през границата на общо 57 издирвани „гюленисти” и на техни близки, предаде информационната агенция Догу хабер ажансъ (ДХА). В обвинителният акт в размер на 36 страници фигурират имената на 14 заподозрени, от които 10 са задържани. Останалите четирима ще бъдат съдени задочно, сред които е и българската гражданка Румяна Радославова Мирчева (на 47 години). Прокуратурата иска налагане на наказание лишаване от свобода от 5 до 19 години заради „нелегален трафик на хора; съзнателно оказване на помощ на т.нар. „Терористична организация на гюленистите/Паралелна държавна структура” (ФЕТО/ПДС); покровителство на престъпници; членуване в терористична организация”. \r\nУстановено е, че обвиняемите са вземали до 10 хиляди евро на човек, за да го изведат нелегално от Турция. В рамките на 85 дни – от 18 ноември 2016-та до 10 февруари 2017-та, по незаконен път през турската граница са били прекарани общо 57 лица. От тях 20 лица са заподозрени за членуване във ФЕТО/ПДС, включително 12 – издирвани лица; останалите са техни близки – главно съпруги и деца. Сред избягалите зад граница има прокурори, полицаи, съдии и журналисти. Например, бившият главен републикански прокурор на провинция Мерсин – Айхан Турхан; бившият началник на Отдела за борба с контрабандата и организираната престъпност в дирекцията по сигурността – Мухтерем Чакър; съдиите във ВКС – Халил Ибрахим и Хюсеин Карагьол; съдията във ВАС – Явуз Кабасакал; журналистът от закрития с президентски указ вестник „Заман” – Ибрахим Йозтюрк; учители, лекари и по-нисши полицейски служители.\r\nНа първото съдебно заседание всичките 10 задържани отхвърлиха обвиненията на прокуратурата. Защитната им теза е, че не са знаели принадлежността към ФЕТО/ПДС на изведените зад граница лица. Съдът освободи от ареста петима от обвиняемите. За успелите да избягат четирима обвиняеми е издадена заповед за издирване и залавяне с червена бюлетина на Интерпол. Става въпрос за Вели Йълмаз, Мехмет Али Демирел, Рамис Джемал и Румяна  Радославова Мирчева, посочва още ДХА..Георди Димов", "date": "2017-07-05", "title": "ДХА: Одрински съд гледа дело за трафик на „гюленисти” – сред обвиняемите и издирвани чрез Интерпол има и български гражданин"}
{"url": "http://www.focus-news.net/news/2017/07/05/2412308/der-spiegel-voynitsite-ot-bundesvera-sas-zabrana-za-nosene-na-uniformi-po-vreme-na-sreshtata-na-g-20.html", "text": "Бундесверът предупреди всички войници, задействани в охраната на срещата на „групата на двайсетте“ в Хамбург за опасност от възможни нападения срещу тях от противниците на политиката на Г-20. Поради тази причина на военнослужещите се забранява да носят униформи при придвижването от казармите към домовете си, пише изданието Der Spiegel.\r\nВъв вътрешно известие от Министерството на отбраната се казва, че по данни на военното разузнаване „войниците в униформи, които се движат в градската зона при провеждането на протести може да бъдат обект на спонтанно насилие от страна на леви демонстранти“. \r\nИнструкциите за \"Сигурността и заплахите във връзка със срещата на Г-20\" обобщават резултатите от разследването на военното разузнаване. Правилата за всички войници, които ще бъдат в района на Хамбург, ще са в сила в периода 5-9 юли. .Тереза Герова", "date": "2017-07-05", "title": "Der Spiegel: Войниците от Бундесвера със забрана за носене на униформи по време на срещата на Г-20"}
{"url": "http://www.focus-news.net/news/2017/07/05/2412309/od-mvr-pazardzhik-prodalzhava-kontrolat-po-spazvane-na-zakona-za-burkite-koyto-zabranyava-noseneto-na-obleklo-prikrivashto-litseto.html", "text": "Продължава контролът по спазване на Закона за бурките, който забранява носенето на облекло, прикриващо или скриващо лицето на изповядващите ислям граждани. Това съобщиха за Радио „Фокус“ – Пазарджик от Областната дирекция на МВР връзка със сигнали на слушатели на радиото, че пазарджишки роми, изповядващи ислям, носят медицински маски върху бурките си, за да скрият умишлено лицата си. Тези жени са забелязвани в различни краища на Пазарджик и в големите търговски вериги и нямат връзка с лечебните заведения, където евентуално могат да са пациенти. \r\nДосега в Пазарджик са наложени около 10 административни акта за неспазване на Закона за бурките. Предвидената глоба за нарушителите е в размер на 300 лева, а при всяко следващо нарушение санкцията е 1 000 лева. Служителите от участъка в пазарджишкия квартал „Изток” работят активно по спазване на Наредбата за обществения ред в Община Пазарджик, уточняват от Областната администрация на МВР. Разпоредбите на закона няма да се прилагат, ако носенето на облеклото се налага по здравословни причини, от характера на упражняващата професия, в рамките на спортни, културни и образователни или други подобни прояви, в молитвените домове на регистрираните вероизповедания и когато със закон е установено друго. При получаване на сигнали за носене на медицински маски с цел прикриване на лицата на мюсюлманските жени ще бъдат налагани санкции.", "date": "2017-07-05", "title": "ОД МВР – Пазарджик: Продължава контролът по спазване на Закона за бурките, който забранява носенето на облекло, прикриващо лицето"}
{"url": "http://www.focus-news.net/news/2017/07/05/2412296/ramadan-atalay-dps-v-natsionalnata-strategiya-za-integrirane-na-romite-nyama-politiki-i-prioriteti.html", "text": "В Националната стратегия за интегриране на ромите няма политики, няма приоритети. Това заяви от парламентарната трибуна народният представител от ПГ на ДПС Рамадан Аталай по време на дебатите по Административния мониторингов доклад за 2016 г. по изпълнението на Националната стратегия на Република България за интегриране на ромите (2012-2020), предаде репортер на Агенция „Фокус”. „Проблемът е много сериозен. Не се възприема като такъв от управляващите, особено от изпълнителната власт, още повече от министър-председателя. Проблемът днес, особено след случаите в Асеновград, след случаите в магазините, след случая на побоя в родилен дом „Шейново”, като че ли затъпи сетивата на изпълнителната власт”, посочи Аталай и подчерта, че премиерът е трябвало да присъства на днешната дискусия. „За да може да предаде онази загриженост и да каже становището и мнението на изпълнителната власт, мнението на институциите”, заяви Аталай. Според него проблемът с интеграцията е сериозен и по него не трябва да бъдат вземани грешни решения. „Не само грешните решения, а и грешните хора, които се занимават с този проблем. Няма как проблемът с интеграцията на малцинствата да бъде решен от хората, които не ги възприемат и от хората, които ги мразят. Да минете на принципа „лисицата да пази курника”. Няма как да сложиш най-големият крадец да пази националната банка”, аргументира се Аталай и подчерта, че според него интеграцията трябва да минава през подобряването на стандарта на живот, икономиката и образованието. \r\nИван ЛАЗАРОВ", "date": "2017-07-05", "title": "Рамадан Аталай, ДПС: В Националната стратегия за интегриране на ромите няма политики и приоритети"}
{"url": "http://www.focus-news.net/news/2017/07/05/2412311/the-independent-evakuatsiya-na-chast-ot-letishteto-v-manchestar-zaradi-podozritelen-bagazh.html", "text": "Летището на Манчестър е евакуирано заради подозрителен багаж, съобщава британският вестник The Independent. Терминал 3 е блокиран и към момента се претърсва от екипи, сочат данни на хората, които присъстват на място.\r\n„Поради потенциален проблем с чанта в Терминал 3, се извършва предпазна евакуация\", се казва в официално съобщение от летищните власти, публикувано в социалната мрежа „Туитър“.\r\nПолицията потвърди, че на летището е изпратен сапьорски екип.Тереза Герова", "date": "2017-07-05", "title": "The Independent: Евакуация на част от летището в Манчестър заради подозрителен багаж"}
{"url": "http://www.focus-news.net/news/2017/07/05/2412306/plovdiv-protestirashtite-sreshtu-deynostta-na-biotsentralata-v-selo-trud-podgotvyat-poreditsa-ot-sreshti-s-resornite-ministri.html", "text": "Протестиращите срещу дейността на биоцентралата в село Труд подготвят поредица от срещи с ресорните министри. Това съобщиха за Радио „Фокус” - Пловдив представители на инициативния комитет. Срещите ще се състоят през идните дни. В случай, че проблемът не бъде решен, жителите на село Труд са готови за нова вълна от протести. До момента те са протестирали четири пъти срещу инсталацията, работеща с биологични отпадъци в село Труд. Стигна се до затваряне на движението по пътя Пловдив – Карлово. \r\nВчера Инициативна група от експерти и граждани участва в среща с министъра на околната среда и водите Нено Димов в министерството. Димов е запознал гражданите с констатираните от него обстоятелства при направена внезапна проверка. Срещата е преминала в активна дискусия относно дейността на централата. Станало е ясно, че е разпоредена повторна преценка за необходимост от ОВОС (оценка за въздействие върху околната среда) на централата. Липсата на ОВОС е сред първите въпроси, които поставиха  протестиращите граждани още през 2016 г. При такава оценка ще се вземе предвид и общественото мнение, което е било пренебрегнато при построяването на централата, твърдят протестиращите.\r\nНа 17 юли се очаква и допълнителна информация относно развитието на темата.\r\nЦветана ТОНЧЕВА", "date": "2017-07-05", "title": "Пловдив: Протестиращите срещу дейността на биоцентралата в село Труд подготвят поредица от срещи с ресорните министри"}
{"url": "http://www.focus-news.net/news/2017/07/05/2412294/gl-komisar-mladen-marinov-osnovna-prichina-za-verizhnite-katastrofi-na-am-trakiya-e-namalena-vidimost-zaradi-gastata-magla-proveryava-se-versiyata-za-zadimenost-ot-goryashtoto-smetishte.html", "text": "В момента се изясняват причините за инцидента. Основната причина е намалената видимост, вследствие на гъста мъгла в региона. Проверява се версията за задименост от наблизо горялото сметище. Най-вероятната причина е несъобразената скорост в намалената видимост. Това заяви пред журналисти главният секретар на МВР главен комисар Младен Маринов, предаде репортер на Агенция \"Фокус\". Маринов уточни, че първият сигнал за инцидента е подаден в 5.57 часа тази сутрин. \"Колегите са реагирали моментално. 14 линейки са действали на терен\", каза той.\r\nСтефан ПЕТРОВ", "date": "2017-07-05", "title": "Гл. комисар Младен Маринов: Основна причина за верижните катастрофи на АМ \"Тракия\" е намалена видимост заради гъстата мъгла, проверява се версията за задименост от горящото сметище"}
{"url": "http://www.focus-news.net/news/2017/07/05/2412312/kyustendil-prodalzhavat-sakrashteniyata-v-minniya-sektor-v-bobov-dol.html", "text": "Продължават съкращенията в минния сектор в Бобов дол. Това каза пред Радио „Фокус” – Кюстендил Йорданка Германова, председател на КТ „Подкрепа” – Дупница. По думите й, става въпрос за една вълна, започнала през месец октомври 2016 година. „Тогава беше обявена една бройка за съкращение – работници и служители от определени звена и рудници. Те трябваше да бъдат освободени. Тази бройка в шестмесечния период не беше освободена и сега продължават съкращенията”, каза Йорданка Германова. По думите й, това е желание на собственика – да закрие част от звената. \r\nМиналата година е закрит рудник „Бабино”. „Ще видим дали от останалите звена и рудници ще има някакво намаление на списъчния състав”, каза Йорданка Германова. Останалите рудници работят нормално, работи и минно-спасителната служба, както и администрацията.\r\nВенцеслав ИЛЧЕВ", "date": "2017-07-05", "title": "Кюстендил: Продължават съкращенията в минния сектор в Бобов дол"}
{"url": "http://www.focus-news.net/news/2017/07/05/2412301/protestirashtite-sluzhiteli-na-mvr-izdignaha-lozungite-s-lichni-sredstva-osiguryavame-vashata-bezopasnost-i-dostoyno-otnoshenie-i-dostoyno-zaplashtane-na-sluzhitelite-v-mvr.html", "text": "Продължава протестът на служителите на МВР на пл. \"Народно събрание\", предаде репортер на Агенция \"Фокус\". Постепенно броят на събралите се пред парламента се увеличава. На протеста присъстват служители на МВР от цялата страна. От СФСМВР съобщиха, че 20 автобуса с желаещи да се включат в протеста са попаднали в задръствания и се очаква да се присъединят по-късно. Сред лозунгите, които издигнаха протестиращите са: \"С лични средства осигуряваме вашата безопасност\" и \"Достойно отношение и достойно заплащане на служителите в МВР\" и др.\r\nБиляна ИВАНОВА", "date": "2017-07-05", "title": "Протестиращите служители на МВР издигнаха лозунгите \"С лични средства осигуряваме вашата безопасност\" и \"Достойно отношение и достойно заплащане на служителите в МВР\""}
{"url": "http://www.focus-news.net/news/2017/07/05/2412315/shumen-grupa-za-kontrol-na-nereglamentiranite-prevozi-shte-raboti-za-protivodeystvie-na-narushitelite-v-oblastta.html", "text": "Работна група за контрол на нерегламентираните превози ще работи за противодействие на нарушителите в област Шумен, предаде репортер на Радио „Фокус“ - Шумен. Решението бе взето с пълно единодушие на заседанието на Областната транспортна комисия, водено от областния управител проф. Стефан Желев. Сформираният екип с ръководител инж. Пламен Тодоров, началник на Областния отдел „Автомобилна администрация“, ще осъществява засилен съвместен контрол по отделен план-график. Инж. Пламен Тодоров посочи, че за 2016 година след засилен съвместен контрол на „Автомобилна администрация“ и сектор „Икономическа полиция“ и „Пътна полиция“ при ОД на МВР са установени и доказани 12 нерегламентирани превоза и са приложени предвидените мерки, отнасящи се до спиране от движение чрез отнемане на свидетелство и регистрация, сваляне на предна регистрационна табела и отвеждане на автомобила на платен паркинг. От началото на годината са установени и доказани само два такива случая. „Това се дължи на все по-трудното доказване на подобни превози“, посочи инж. Тодоров. \r\nВъв връзка със зачестилите сигнали от общините в област Шумен по отношение преминаването на тежкотоварни автомобили с несъобразена скорост и претоварени над максимално допустимите норми през населените места,  Областната транспортна комисия взе решение да бъдат поставени стационарни камери на пътя Шумен - Карнобат в участъка между селата Веселиново и Радко Димитриево и на пътя Шумен - Силистра, като активно бъде осъществяван контрол на скоростните режими и чрез мобилни системи. С цел ограничаване на движението с несъобразена скорост през село Златна нива, бе решено на подхода от  Шумен, на изхода на село Върбяне и на изхода на град Плиска  да бъдат изградени „легнали полицаи“, да бъде опреснена пътната маркировка както и ясно да се обозначи с табели и главния път.\r\nИвелина ИВАНОВА", "date": "2017-07-05", "title": "Шумен: Група за контрол на нерегламентираните превози ще работи за противодействие на нарушителите в областта"}
{"url": "http://www.focus-news.net/news/2017/07/05/2412298/na-obshto-5-ot-postradalite-pri-verizhnite-katastrofi-na-am-trakiya-e-okazana-pomosht-v-speshnoto-otdelenie-na-pirogov.html", "text": "На общо 5 от пострадалите при верижните катастрофи на АМ \"Тракия\" е оказана помощ в Спешното отделение на \"Пирогов\". Това съобщи говорителят на УМБАЛСМ \"Н. И. Пирогов\" Мария Пойразова. 2 жени, на 66 и 80 години остават за лечение в спешната болница. По-възрастната беше оперирана по спешност от екипа на Четвърта хирургична клиника. Състоянието ѝ е сериозно.\r\nДете на 2 години остава в детската неврохирургия. С него, като придружител, остава 16-годишната му майка. Тя, въпреки че е сред пострадалите, не се налага да бъде хоспитализирана, сочат напраните й прегледи и изследвания. В момента в спешния стоматологичен кабинет на \"Пирогов\" е 42 годишен мъж. Той минава прегледи и изследвания.", "date": "2017-07-05", "title": "На общо 5 от пострадалите при верижните катастрофи на АМ \"Тракия\" е оказана помощ в Спешното отделение на \"Пирогов\""}
{"url": "http://www.focus-news.net/news/2017/07/05/2412318/deputati-ot-bsp-za-balgariya-shte-uchastvat-v-zasedaniyata-na-parlamentarnite-komisii-i-shte-napravyat-izyavleniya-sled-tyah.html", "text": "Народните представители от „БСП за България” ще участват в заседанията на парламентарните комисии и ще направят изявления след тях, съобщиха от пресцентъра на БСП.\r\nДепутатите ще участват в заседанията на:\r\n- Комисия по външна политика от 14.30 часа в зала Изток на Народното събрание;\r\n- Комисия по земеделието и храните от 14.30 часа з.130 Народното събрание на пл. Княз Александър I №1.\r\n- Временна комисия за проучване изпълнението на процедурата по избор на нов тип боен самолет от 16.00 часа з.232 Народното събрание на пл. Княз Александър I №1.", "date": "2017-07-05", "title": "Депутати от „БСП за България” ще участват в заседанията на парламентарните комисии и ще направят изявления след тях"}
{"url": "http://www.focus-news.net/news/2017/07/05/2412313/vitsepremierat-valeri-simeonov-ima-edinomislie-po-vaprosa-za-integratsiyata-na-tsiganskiya-etnos-v-balgarskoto-obshtestvo-tova-e-dobar-znak.html", "text": "Самият факт, че толкова време българското Народно събрание разглежда по най-отговорен начин този въпрос за първи път в новата си история, е показателно, че има единомислие по въпроса за интеграцията на циганския етнос в българското общество, това е добър знак и дава надежда и оптимизъм. Това заяви от парламентарната трибуна народният представител вицепремиерът по икономическата и демографската политика Валери Симеонов, преди гласуването на Административния мониторингов доклад за 2016 г. по изпълнението на Националната стратегия на Република България за интегриране на ромите (2012-2020), предаде репортер на Агенция „Фокус”. „Ще се опитам да направя едно обобщение в духа на темата, като започна от частното към общото. В частен план беше внушено, че в мое лице може да се направи сравнение с „лисицата, която трябва да пази курника” и „грешният човек, който да решава етническите проблеми”, даже и „един от палачите на цяла общност”. Нужно е да поясня, че в тази зала надали има някой, който да е извършил толкова практически действия за приобщаване на циганския етнос, колкото въпросната лисица, палач и не знам какъв”, заяви Симеонов. „Доказателства – в качеството си на съсобственик на редица фирми мога да кажа, че в моите фирми работят няколко десетки представители на циганския етнос. Плащат си данъците, осигуровки, гледат си децата и ги образоват”, допълни още той. По думите на Симеонов в редиците на НФСБ има немалко роми, между които и такива, заемащи постове на секретари, председатели и координатори. Като аргумент в подкрепа на твърдението Симеонов посочи и изграденият храм в кв. „Победа” в Бургас. Той се обърна към народните представители с думите: „Същността не е в това дали този доклад е добър или лош. Всъщност няма и особено значение дали ще гласувате „за” или „против”, но той представлява сбор на отделните министерства какво са направили по определената програма”. Валери Симеонов обясни, че готовност за разглеждане и решаване на проблемите той среща и в лицето на министрите в сегашното правителство. \r\nИван ЛАЗАРОВ", "date": "2017-07-05", "title": "Вицепремиерът Валери Симеонов: Има единомислие по въпроса за интеграцията на циганския етнос в българското общество, това е добър знак"}
{"url": "http://www.focus-news.net/news/2017/07/05/2412317/afp-chetirima-arestuvani-sled-antiteroristichna-operatsiya-na-politsiyata-v-bryuksel.html", "text": "Четирима души са арестувани в рамките на антитерористична операция на полицията в Брюксел, извършена в нощта срещу сряда, предава AFP.\r\nПо данни на Федералната прокуратура правоохранителните органи са се натъкнали на запаси от оръжия. Пояснява се, че операцията е била насочена срещу членове на байкърски клуб с името Kamikaze Riders, за които се предполага, че са замесени в престъпления с терористичен характер.\r\n„При едно от претърсванията в жилище бяха открити различни оръжия, четирима бяха арестувани и отведени за разпит\", се казва в изявление от органа. Тереза Герова", "date": "2017-07-05", "title": "AFP: Четирима арестувани след антитерористична операция на полицията в Брюксел"}
{"url": "http://www.focus-news.net/news/2017/07/05/2412321/kyustendil-predstaviteli-na-darzhavata-sindikatite-i-rabotodatelite-opredeliha-rakovodnite-organi-na-oblastniya-savet-za-tristranno-satrudnichestvo.html", "text": "Представители на държавата, синдикатите и работодателите определиха ръководните органи на Областния съвет за тристранно сътрудничество в Кюстендил, предаде репортер на Радио „Фокус” – Кюстендил. Заседанието се проведе в залата на областната администрация. На него присъстваха областният управител Виктор Янев, представители на двата синдиката от Кюстендил и Дупница, представители на работодателски организации. \r\nЗаседанието на съвета имаше една точка, свързана с определяне на председател и на заместник-председатели на областната организация. „Присъстващите определиха председател да бъде Гергана Недялкова. За зам.-председатели бяха определени Яни Георгиев и Бойко Недялков”, каза Йорданка Германова, председател на КТ „Подкрепа” – Дупница, която участва в заседанието. По думите й, наличието на подобен съвет е изключително важно, защото това е мястото на което може да се разглеждат и решават проблеми на територията на областта. „Сред основните проблеми, които може да се разглеждат, са трудовият пазар, заетостта, трудови-правни и институционални проблеми”, каза Йорданка Германова.\r\nВенцеслав ИЛЧЕВ", "date": "2017-07-05", "title": "Кюстендил: Представители на държавата, синдикатите и работодателите определиха ръководните органи на Областния съвет за тристранно сътрудничество"}
{"url": "http://www.focus-news.net/news/2017/07/05/2412307/priklyuchi-protestat-na-sluzhitelite-na-mvr-na-pl-narodno-sabranie-v-stolitsata.html", "text": "Приключи протестът на служителите на МВР на пл. \"Народно събрание\" в столицата, предаде репортер на Агенция \"Фокус\". Председателят на СФСМВР Валентин Попов съобщи, че представители на протестиращите ще се отправят към Паметника на незнайния воин, където ще поднесат цветя в памет на загиналите си колеги по повод професионалния празник на служителите на МВР.\r\nСтефан ПЕТРОВ", "date": "2017-07-05", "title": "Приключи протестът на служителите на МВР на пл. \"Народно събрание\" в столицата"}
{"url": "http://www.focus-news.net/news/2017/07/05/2412316/parlamentat-prie-monitoringoviya-doklad-za-2016-g-po-izpalnenieto-na-natsionalnata-strategiya-za-integrirane-na-romite.html", "text": "Със 103 гласа „за”, 66 – „против” и 21 – „въздържал се”, парламентът прие административния мониторингов доклад за 2016 г. по изпълнението на Националната стратегия на Република България за интегриране на ромите (2012-2020), предаде репортер на Агенция „Фокус”. От доклада става ясно, че през 2016 г. е планирано 18 100 безработни лица от ромски произход, регистрирани в дирекциите „Бюро по труда” (ДБТ) в страната, да бъдат включени в дейности за повишаване пригодността за заетост и квалификацията, осигуряване на заетост и насърчаване на предприемаческата им култура. Броят на обхванатите лица през 2016 г. по различните дейности в плана е 30 757. От общия брой обхванати лица, 17 978 са жени, 11 505 са младежи до 29 г. възраст, от които 5 107 до 24 г., 6 184 лица са на възраст над 50 г., а 13 862 лица са продължително безработни.\r\nВключените лица в дейности за повишаване на пригодността им за заетост и квалификация през годината са 11 334, при план 7 500.\r\nВ изпълнение на мярката за осигуряване на заетост на ромите през 2016 г. са включени в заетост 19 380 лица, което е 185% изпълнение на годишния план, който предвижда 10 500 роми. Най-много са започналите работа на първичния пазар на труда – 13 610 лица. Относно мярката в плана за насърчаването на предприемачеството, през 2016 г. в обучение за стартиране и управление на собствен бизнес са включени 43 лица. \r\nВ доклада се отчита, че ромските медиатори обслужват търсещите работа лица и изпълняват специфични - провеждат информационни кампании, индивидуални и групови срещи с неактивните и обезкуражените лица на терен, в кварталите и селищата, обслужвани от ДБТ с по-компактно ромско население, ангажирани са с провеждането на срещи с работодатели, представители на ромски неправителствени организации и др. Към 31.12.2016 г. 92 ромски медиатори по Националната програма „Активиране на неактивни лица” от ДБТ и филиалите към тях са активирали и мотивирали за регистрация в бюрата по труда 11 946 неактивни и обезкуражени лица от ромския етнос, от които 2 795 лица са намерили своята реализация. \r\nПрез 2016 г. 3 482 безработни младежи от ромски произход на възраст до 24 г. са включени в различни форми на обучение и заетост. \r\nЗа отчетения период Агенцията по заетостта е организирала и провела 5 специализирани трудови борси, насочени към ромската общност. На тях са присъствали 431 търсещи работа лица и 48 работодатели, които са обявили 270 свободни работни места. Броят на започналите работа е 251, като 236 от тях са регистрирани в ДБТ. \r\nИван ЛАЗАРОВ", "date": "2017-07-05", "title": "Парламентът прие мониторинговия доклад за 2016 г. по изпълнението на Националната стратегия за интегриране на ромите"}
{"url": "http://www.focus-news.net/news/2017/07/05/2412323/reuters-v-turtsiya-sa-zadarzhani-37-predpolagaemi-chlenove-na-islyamska-darzhava-i-siriets-prenasyal-nad-pet-kilograma-eksploziv.html", "text": "Турската полиция задържа 37 предполагаеми членове на близкоизточната радикална групировка „Ислямска държава“ в рамките на антитерористична операция, проведена в девет провинции в страната, предава Reuters. Властите съобщават, че в близост до границата е арестуван и сириец, пренасящ повече от пет килограма експлозив и детонатор. \r\nПри операция на правоохранителните органи са задържали 25 души, които през последните четири месеца са били в списък за наблюдение заради предполагаемо членство в „Ислямска държава“. \r\nВ отделна серия от операции са задържани още 12 лица. Две от тях са деца, включително 12-годишно момиче от Индонезия. Тереза Герова", "date": "2017-07-05", "title": "Reuters: В Турция са задържани 37 предполагаеми членове на „Ислямска държава“ и сириец, пренасял над пет килограма експлозив"}
{"url": "http://www.focus-news.net/news/2017/07/05/2412324/pazardzhik-obshtina-peshtera-realizira-tri-proekta-po-op-razvitie-na-choveshkite-resursi-na-obshta-stoynost-nad-800-000-leva.html", "text": "Община Пещера реализира проект „Заедно” по ОП „Развитие на човешките ресурси”, като в  продължение на 18 месеца 60 лица, които са лични асистенти, ще полагат грижи за около други 60 лица с увреждания, съобщи за Радио „Фокус“ – Пазарджик Веселин Джелатов, директор на Дирекция „Европейски фондове, стратегическо планиране и обществени поръчки“ в Община Пещера. Общата стойност на проекта е 465 591 лв., а общата му продължителност е 21 месеца или до 30 ноември 2017 г. „Поради реализирани икономии при изпълнението на проекта Община Пещера предприе действия за разкриване на нови работни места за лични асистенти, за предоставяне на услугата на допълнителен брой потребители“, уточни Джелатов. Другият важен проект, който бе реализиран през 2016 година, е проект „Обучения и заетост за младите хора”, финансиран от Инициативата за младежка заетост и Европейския социален фонд. Той обхвана периода от 1 март до 20 октомври 2016 година. Община Пещера осигури субсидирана заетост на 51 младежи до 29-годишна възраст. Общият размер на предоставените средства по проекта са 180 759 лв. \r\n„Другият важен за нас проект бе „Трансфер на добри практики за социално включване на франкофонските обществени услуги от Брюксел в община Пещера“. Той е на стойност от 155 550 лв. и е насочен към подобряване на достъпа до социални и здравни услуги на ромската общност в община Пещера чрез сътрудничество между Община Пещера и Френската Общностна Комисия на столичен регион Брюксел, Белгия, и трансфер и въвеждане на социални иновации, добри практики, партньорски подходи към намиране на решения за общи проблеми и изграждане на специфични умения за партньорство в областта на социалното включване, здравеопазването, равните възможности и недискриминацията.\r\nАлбена ЖИЛЕКОВА", "date": "2017-07-05", "title": "Пазарджик: Община Пещера реализира три проекта по ОП „Развитие на човешките ресурси“ на обща стойност над 800 000 лева"}
{"url": "http://www.focus-news.net/news/2017/07/05/2412305/chetirima-sa-veche-postradalite-ot-verizhnata-katastrofa-na-avtomagistrala-trakiya-prieti-v-umbal-sofiyamed.html", "text": "Четирима са вече пострадалите от верижната катастрофа на автомагистрала \"Тракия\", които са докарани в УМБАЛ \"Софиямед\". Това съобщиха от пресцентъра на болницата . В последния час 64-годишен мъж е приет с гръдна и черепно мозъчна травма и е насочен към Клиника по хирургия, както и 61-годишна жена с гръдна травма, черепно мозъчна травма и лека травма на коляно.\r\nПриетата сутринта 36-годишна жена със счупване на подбедрицата и лека фрактура на череп в момента претърпява операция във връзка с фрактурата на череп от неврохирургичен екип.\r\n29-годишният мъж с травма на шията е настанен в Отделение по анестезиология и интензивно лечение.", "date": "2017-07-05", "title": "Четирима са вече пострадалите от верижната катастрофа на автомагистрала \"Тракия\", приети в УМБАЛ \"Софиямед\""}
{"url": "http://www.focus-news.net/news/2017/07/05/2412322/parlamentat-udalzhi-plenarnoto-si-zasedanie-do-glasuvane-ostavkata-na-upravitelya-na-nzok-d-r-glinka-komitov.html", "text": "Парламентът удължи пленарното си заседание до гласуване оставката на управителя на НЗОК д-р Глинка Комитов, предаде репортер на Агенция „Фокус“. Предложението на председателя на здравната комисия д-р Даниела Дариткова бе прието с 94 гласа „за“, 40 „против“ и 6 „въздържал се“.\r\nБиляна ИВАНОВА", "date": "2017-07-05", "title": "Парламентът удължи пленарното си заседание до гласуване оставката на управителя на НЗОК д-р Глинка Комитов"}
{"url": "http://www.focus-news.net/news/2017/07/05/2412314/rakovodstvoto-na-mvr-podnese-ventsi-pred-pametnika-na-sluzhitelite-ot-sistemata-otdali-zhivota-si-pri-izpalnenie-na-sluzhebniya-si-dalg.html", "text": "Ръководството на МВР поднесе венци пред Паметника на служителите от системата, отдали живота си при изпълнение на служебния си дълг, предаде репортер на Агенция „Фокус“. На събитието присъстваха вътрешният министър Валентин Радев и Румяна Бъчварова, която заемаше поста по време на втория кабинет на премиера Борисов. Курсантите от Академията на МВР поднесоха венец, след което присъстващите запазиха минута мълчание. Минути след като ръководството на МВР си тръгна, при паметника пристигнаха и част от протестиращите служители на реда, които също отдадоха почит към загиналите в изпълнение на служебния си дълг свои колеги с минута мълчание и поднасяне на цветя. \r\nВесела ПЕТРОВА", "date": "2017-07-05", "title": "Ръководството на МВР поднесе венци пред Паметника на служителите от системата, отдали живота си при изпълнение на служебния си дълг"}
{"url": "http://www.focus-news.net/news/2017/07/05/2412319/yordan-todorov-initsiativen-komitet-asenovgrad-tryabva-da-sme-edinni-za-da-postignat-protestite-tselite-si-ustnite-zaplahi-nyama-da-ni-sprat.html", "text": "Протестиращите в Асеновград трябва да бъдат единни, за да може протестите да постигнат целите си. Това каза за Радио „Фокус“ – Пловдив Йордан Тодоров от Инициативния комитет на протестиращите срещу циганските своеволия в града и баща на едно от пострадалите деца при побоя над млади спортисти край язовир „40-те извора“. По думите му, устните заплахи към някои от организаторите на протестните действия няма да преустановят и да запушат устата на недоволството. „Протестите продължават с пълна сила. Докато не постигнем целите си, ние няма да спрем. Не се чувствам по-спокоен. Вече имам устни заплахи, но това няма ме спре. Много от медиите продължават да представят случващото се едностранчиво и подборно. Те изпълняват поръчки от високо ниво – на тези, за които са гласували циганите. Сега искат да запазят циганите, защото в тях виждат само гласове за изборите. Ако им трябват, да си ги взимат вкъщи и да ги отглеждат. Българският народ ще остане в България и няма да ни изгонят от родната ни земя“, посочи Йордан Тодоров. Той подчерта, че протестите ще се пренесат в София, ако проблемът не се разреши и исканията на жителите на Асеновград не бъдат удовлетворени.\r\n„Не трябва да се дърпаме и да казваме, че друг ще оправи проблема. Трябва целият народ да въстане срещу цялото недоразумение в държавата. Не може една майка да си остави детето и да работи, а една циганка цял живот да я храним и да взима 1 500 лв. на месец за три деца. Циганите са добре, а ние вече сме потърпевшите. Ние им даваме парите, а когато им ги изплатят – тогава в циганската махала започват банкети. Ние се чудим как да си купим хляб и да платим сметките си. Ние сме малцинството в България към днешна дата“, каза още Йордан Тодоров.\r\nТой допълни, че кметът на Асеновград помага с каквото и доколкото може за разрешаването на проблемите с циганите в града.\r\nТони МИХАЙЛОВ", "date": "2017-07-05", "title": "Йордан Тодоров, Инициативен комитет – Асеновград: Трябва да сме единни, за да постигнат протестите целите си, устните заплахи няма да ни спрат"}
{"url": "http://www.focus-news.net/news/2017/07/05/2412320/vitsepremierat-valeri-simeonov-obstanovkata-v-asenovgrad-se-uspokoyava-predstoyat-sabaryaniya-na-chast-ot-nezakonnite-postroyki.html", "text": "Смятам, че в Асеновград нещата отиват към успокояване и основание за това са действията, които предприехме. Незабавно се ангажирахме с проблема, заявихме съпричастността на държавата, а не както досега - общините бяха оставени сами да решават проблемите си, институциите оставаха отстрани. Това каза пред журналисти в Народното събрание вицепремиерът Валери Симеонов, предаде репортер на Агенция „Фокус“. „Ако не се бяхме ангажирали може би щеше да има много по-сериозни недоволства и реакции от страна на българите в Асеновград“, посочи той. „Предстоят събаряния на част от незаконните постройки, почти ежедневно сме във връзка с кмета Емил Караниколов. Извършват се необходимите констатации, така както изисква закона“, обясни Валери Симеонов. „Това е пътят - въвеждане на законността и прилагането на закона със цялата му суровост към всички етноси“, заяви вицепремиерът. „Хората от разрушените постройки ще живеят там, откъдето са дошли, защото огромна част от тази махала всъщност са пришълци от Стара Загора, Пазарджик и Хасковско“, коментира Валери Симеонов. „Предизвикателствата не се преодолени и няма да бъдат докато не се приложи национална стратегия по отношение на решаването на проблема с капсулирането на циганския етнос в гета“, посочи вицепремиерът. „Проблемът е в гетата, тези квартали, в които живее обособено само циганско население, което се подчинява единствено на свои собствени закони и традиции“, обясни Валери Симеонов и допълни, че докато този казус не се реши, проблемът ще го има. \r\nБиляна ИВАНОВА", "date": "2017-07-05", "title": "Вицепремиерът Валери Симеонов: Обстановката в Асеновград се успокоява, предстоят събаряния на част от незаконните постройки"}
{"url": "http://www.focus-news.net/news/2017/07/05/2412310/obshto-7-postradali-pri-katastrofite-na-am-trakiya-veche-sa-preminali-prez-speshnoto-na-pirogov.html", "text": "Общо 7 пострадали при катастрофите на АМ \"Тракия\" вече са преминали през Спешното на \"Пирогов\", съобщиха от пресцентъра на болницата. Състоянието на 2 от пострадалите жените е сериозно. Най-възрастната беше оперирана по спешност от екипа на Четвърта хирургична клиника, тъй като има съчетана травма. 2-годишното дете е с комоцио (мозъчно сътресение) и охлузни рани по лицето и главата. То остава за лечение в детската неврохирургия. Неговата 16-годишна майка не се налага да бъде хоспитализирана. Тя остава в \"Пирогов\", но като придружител на детето си.\r\nМъж на 45 години беше докаран последен. След като го прегледаха и изследваха, дежурните медици прецениха, че се налага да бъде хоспитализиран в травматологията.\r\n2 жени - майка и дъщеря са в спешното отделение. Те са роднини на 66-годишната жена, която остана в травматологията. Дошли са самостоятелно, а не с линейка, за са видят близката си. В момента и те получават медицинска помощ.", "date": "2017-07-05", "title": "Общо 7 пострадали при катастрофите на АМ \"Тракия\" вече са преминали през Спешното на \"Пирогов\""}
{"url": "http://www.focus-news.net/news/2017/07/05/2412326/afp-ep-odobri-parvoto-po-roda-si-sporazumenie-za-satrudnichestvo-mezhdu-es-i-kuba.html", "text": "В сряда депутатите в Европейския парламент одобриха с голямо мнозинство първото по рода си споразумение за сътрудничество между Европейския съюз и Куба, предава AFP.\r\nЧленовете на парламента, базиран в източния френски град Страсбург, одобриха подписаното през декември 2016 г. Споразумение за политически диалог и сътрудничество, широко разглеждано като европейски ответен удар срещу твърдата позиция на президента на САЩ Доналд Тръмп срещу Хавана.Тереза Герова", "date": "2017-07-05", "title": "AFP: ЕП одобри първото по рода си споразумение за сътрудничество между ЕС и Куба"}
{"url": "http://www.focus-news.net/news/2017/07/05/2412330/radio-svobodna-evropa-hashim-tachi-ochakva-istoricheski-dogovor-mezhdu-kosovo-i-sarbiya.html", "text": "Държавният глава на най-младата държава на Балканите Хашим Тачи очаква, че диалогът между Прищина и Белград ще завърши съвсем скоро с постигането на историческо споразумение между двете страни, предава  Радио „Свободна Европа“ в македонската си редакция.\r\nВ интервю за ABC, президентът призова всички политически субекти в Косово да се присъединят към процеса на диалог. Според Тачи е настъпило време за започването на нов етап от диалога на високо политическо ниво, който ще доведе до пълното нормализиране на отношенията между Косово и Сърбия – нещо, което – съгласно думите му, е в интерес на всички, живеещи в региона.Тереза Герова", "date": "2017-07-05", "title": "Радио „Свободна Европа“: Хашим Тачи очаква исторически договор между Косово и Сърбия"}
{"url": "http://www.focus-news.net/news/2017/07/05/2412333/bsp-sofiya-organizira-tematichna-priemna-za-saniraneto-i-energiynata-efektivnost.html", "text": "Общинският съветник Борис Цветков и експертът към постоянната комисия по „Инженерна инфраструктура и енергийно планиране“ на Столичния общински съвет Валентина Узунова ще консултират софиянци по програмата за саниране и енергийна ефективност на 6 юли, в постоянната приемна на БСП – София на ул. „Леге“ №10. Това съобщиха от пресцентъра на Градския съвет на БСП – София. Те ще бъдат на разположение на гражданите от 15.00 до 17.00 часа.\r\nЖелаещите могат да се запишат предварително на телефон 02/987 20 86.", "date": "2017-07-05", "title": "БСП – София организира тематична приемна за санирането и енергийната ефективност"}
{"url": "http://www.focus-news.net/news/2017/07/05/2412327/parlamentat-prekrati-mandata-na-d-r-glinka-komitov-kato-upravitel-na-nzok.html", "text": "Народните представители приеха да бъде прекратен мандатът на управителя на Националната здравноосигурителна каса д-р Глинка Комитов, предаде репортер на Агенция „Фокус“. Оставката на д-р Комитов бе приета с 88 „за“ и 67 „въздържали се“. Процедурата за избор на нов управител на НЗОК по закон трябва да приключи в 30-дневен срок от приемането на оставката. „Фокус“ припомня: На 30 юни стана ясно, че д-р Комитов ден по-рано е депозирал в деловодството на парламента оставката си като управител на НЗОК. Председателят на парламентарната комисия по здравеопазване и депутат от ГЕРБ д-р Даниела Дариткова обясни, че решението е лично на Глинка Комитов и в оставката си не е посочил мотиви. \r\nБиляна ИВАНОВА", "date": "2017-07-05", "title": "Парламентът прекрати мандата на д-р Глинка Комитов като управител на НЗОК"}
{"url": "http://www.focus-news.net/news/2017/07/05/2412334/kyustendil-obshtinata-podpomaga-razvitieto-na-sporta-za-hora-sas-zritelni-uvrezhdaniya.html", "text": "Община Кюстендил подпомага развитието на спорта за хора със зрителни увреждания. Това каза пред Радио „Фокус” – Кюстендил Кънка Витова, председател на спортен клуб “ Пауталия спорт“, който е за хора със зрителни увреждания. Той е основан през 2005 година.  „Този клуб функционира главно с финансовата подкрепа на Община Кюстендил. Вече 11 години развиваме спортовете за хора със зрителни увреждания. Тъй като нашата федерация е многоспортова, членуваме във федерация „Спорт за хора със зрителни увреждания“, ние развиваме също различни видове спорт. Това са шахмат, спортен риболов, спортна табла, шоудаун, стрелба с лък, лека атлетика, също имаме във федерацията канадска борба, но ние за сега не участваме в канадската борба”, каза Кънка Витова. По думите й дейността на клуба се дължи главно и благодарение на Община Кюстендил.\r\nВенцеслав ИЛЧЕВ", "date": "2017-07-05", "title": "Кюстендил: Общината подпомага развитието на спорта за хора със зрителни увреждания"}
{"url": "http://www.focus-news.net/news/2017/07/05/2412335/nova-tv-makedoniya-vmro-dpmne-iska-opozitsiyata-da-predlozhi-noviya-glaven-prokuror.html", "text": "Депутатът от ВМРО-ДПМНЕ Илия Димовски поиска опозицията да предложи Главния прокурор на Македония, а той да бъде одобряван на поста с гласовете на две трети от народните представители, а не с обикновено мнозинство, съобщава електронното издание „Нова ТВ“\r\nГлавният прокурор в Македония се избира по предложение на правителството.\r\nПредложението на Димовски е във връзка с днешно заседание на парламента в Скопие, в рамките на което се очаква настоящият Главен прокурор Марко Звърлевски да бъде освободен от поста си. Тереза Герова", "date": "2017-07-05", "title": "„Нова ТВ“ (Македония): ВМРО-ДПМНЕ иска опозицията да предложи новия Главен прокурор"}
{"url": "http://www.focus-news.net/news/2017/07/05/2412337/pazardzhik-silno-nachalo-na-letniya-turisticheski-sezon-otchita-planinskiyat-grad-sarnitsa.html", "text": "Силно начало на летния туристически сезон отчита планинският град Сърница, който всяка година се радва на много туристи, каза за Радио „Фокус” – Пазарджик кметът на града Неби Бозов. Планинският град предлага отлични условия за туризъм на фона на красива и величествена природа. Повечето от жителите на Сърница за приспособили своите домове като къщи за гости и предлагат добри условия за почивка и отдих. \r\n“Сърница има статут на град, но това не пречи мястото да функционира и да се развива като район, подходящ за селски туризъм, тъй като населението живее само в къщи. Цените на нощувките са прилични“, каза още Бозов. По думите му подобряването на пътната мрежа към и от града е сред основните предпоставки за добър туристически сезон. Наблизо се намира язовир „Доспат“. Той е вторият по големина в страната след „Искър“, дълъг е 19 км. В него може да се лови разнообразен вид риба. Градът се намира на 20 км от Доспат и на 48 км от Велинград.\r\nАлбена ЖИЛЕКОВА", "date": "2017-07-05", "title": "Пазарджик: Силно начало на летния туристически сезон отчита планинският град Сърница"}
{"url": "http://www.focus-news.net/news/2017/07/05/2412331/dimitar-popov-sfsmvr-ako-nyama-promyana-na-situatsiyata-v-koyato-se-namirat-sluzhitelite-na-mvr-sledvashtiyat-protest-shte-bade-prez-septemvri.html", "text": "Ако няма промяна на ситуацията, в която се намират служителите на МВР, следващият протест ще бъде през септември. Това каза за Радио „Фокус“-Пирин Димитър Попов, заместник председател на синдикалната федерация на служителите на МВР (СФСМВР). Той уточни, че на 14 септември е професионалния празник на „Пожарна безопасност и защита на населението“ и следващият протест се планира да бъде именно тогава. \r\nПо думите му протестът днес е приключил в 13.00 часа, като никой от управляващите не е отишъл при протестиращите. Попов подчерта, че те не са и очаквали някой да им обърне внимание, тъй като вече знаят, че всеки път се налага да комуникират само с медиите. На въпрос планират ли се нови протестни действия Димитър Попов отговори: „Разбира се, ако разговорите не тръгнат по нормалния начин, направили сме достатъчно заявки, че ще продължим да излизаме на протест на всички празници, свързани по някакъв начин с МВР и, ако след декември, когато е празникът на ГД „Гранична полиция“ нещата продължат по същия начин, след 5-ти януари, когато поемем председателството, протестите ще бъдат ежедневни. Силно се надяваме да не се стига до там“. Той посочи, че над 300 полицейски служители и пожарникари от Благоевградска област са се включили в националния протест, като от Гоце Делчев са отпътували около 90 души, от Петрич и Сандански – около 60, от Разлог и Банско – около 15 служители, а най-много са били представителите на структурите на МВР в Благоевград – 150.\r\nНатали СТЕФАНОВА", "date": "2017-07-05", "title": "Димитър Попов, СФСМВР: Ако няма промяна на ситуацията, в която се намират служителите на МВР, следващият протест ще бъде през септември"}
{"url": "http://www.focus-news.net/news/2017/07/05/2412325/31-sa-postradalite-pri-katastrofite-na-am-trakiya-kray-ihtiman.html", "text": "31 са пострадалите при катастрофите на АМ „Тракия“ край Ихтиман. Това съобщиха от пресцентъра на Министерство на здравеопазването.  \r\nВ УМБАЛ „Св. Анна“ са приети 14 пациенти, от които четирима са в реанимация, а останалите са в стабилно състояние и са приведени в съответните клиники на Окръжна болница. \r\nСпешните медици от УМБАЛСМ „Пирогов“ оказват медицинска помощ на 7 пациенти, сред които: \r\n- 16-годишна майка и 2-годишното ѝ дете, което е с черепно-мозъчна травма. Майката остава в лечебното заведение като придружител. \r\n- Жена на около 80 г., с гръдна травма, е оперирана по спешност. \r\n- Оказана е медицинска помощ на 66-годишна пациентка с фрактура на горен и долен крайник, като близките ѝ - дъщеря на 45 г. и внучка на 18 г. са пристигнали със собствен транспорт в ЛЗ. И двете жени са прегледани от медиците на „Пирогов“. \r\n- 45-годишен мъж е приет в клиниката по травматология на УМБАЛСМ. \r\nВ спешното отделение на ИСУЛ са приети четирима пациенти, един от които е приведен в Клиниката по травматология на болницата, а другите трима се обработват в спешно отделение, като са без опасност за живота. \r\nВ УМБАЛ „Софиямед“ е оказана медицинска помощ на четирима пострадали: \r\n- Пациент със счупване на подбедрица и черепна фрактура е опериран в Клиниката по неврохирургия на университетската болница; \r\n- Пациент с шийна травма е настанена в ОАИЛ. \r\nВ последния час са приети мъж на 64 г. с гръдна и черепно-мозъчна травма и 51-годишна жена с гръдна, черепно-мозъчна и травма на коляно. \r\nВ „Аджибадем Сити Клиник МБАЛ Токуда“ са приети двама пациенти с политравми, единият е приведен в отделението по травматология, предстои привеждането и на другия. \r\nМинистерство на здравеопазването поддържа постоянна връзка с лечебните заведения и следи състоянието на пострадалите.", "date": "2017-07-05", "title": "31 са пострадалите при катастрофите на АМ „Тракия“ край Ихтиман"}
{"url": "http://www.focus-news.net/news/2017/07/05/2412332/pazardzhik-natovaren-e-trafikat-po-patya-pazardzhik-belovo-zaradi-otklonenieto-na-avtomobilite-ot-magistrala-trakiya-sled-katastrofite.html", "text": "Натоварен е трафикът по пътя Пазарджик – Белово заради отклонението на моторни превозни средства от автомагистрала „Тракия“ след верижните катастрофи, която стана рано тази сутрин, предаде репортер на Радио „Фокус“ – Пазарджик. В района на ханче Септември се е образувала колона от автомобили, дълга около 1 км. Това са превозни средства, идващи от магистрала „Тракия“ и чакащи да се включат в главния път. Има и много товарни автомобили в двете посоки. Патрул на КАТ е разположен на кръстовището на ханче Септември и регулира трафика.\r\nКолона от автомобили се е образувала и на входа на Белово от кв. „Малко Белово“ до центъра на града. Задръстването е само в посока София, като автомобилите се движат със скорост не по-висока от 20км/ч. Патрул на КАТ е разположен в центъра на Белово при отбивката за пътя за Юндола.\r\nВаня НИКОЛОВА", "date": "2017-07-05", "title": "Пазарджик: Натоварен е трафикът по пътя Пазарджик – Белово заради отклонението на автомобилите от магистрала „Тракия“ след катастрофите"}
{"url": "http://www.focus-news.net/news/2017/07/05/2412340/vratsa-patuvashtoto-lyatno-kino-idva-v-grada-s-bezplatna-prozhektsiya-na-filma-letovnitsi.html", "text": "Жители и гости на Враца ще имат възможност да гледат българския игрален филм „Летовници“ на 27 юли от 21.00 часа в парк „Дъбника“, съобщиха от пресцентъра на Община Враца. Прожекцията се организира от Община Враца и Българска национална телевизия и е част от проекта „Пътуващо лятно кино с БНТ 1“. Входът за всички желаещи е свободен.\r\n„Пътуващото лятно кино с БНТ 1” е медиен проект на Българската национална телевизия. Инициативата стартира през 2012 година и вече пет години прожекциите на Пътуващото кино събират десетки хиляди зрители по площадите и парковете на България, връщайки емоцията на лятно кино под звездите.\r\nКампанията включва и специален модул за малките и младите - Пътуващата детска библиотека, за размяна на детско-юношеска литература.", "date": "2017-07-05", "title": "Враца: Пътуващото лятно кино идва в града с безплатна прожекция на филма „Летовници“"}
{"url": "http://www.focus-news.net/news/2017/07/05/2412342/dha-sasht-prodalzhavat-da-vaorazhavat-siriyskite-kyurdi-opredelyani-ot-turtsiya-kato-protezhe-na-pkk.html", "text": "САЩ продължават да доставят тежко въоръжение на Отрядите за народна самоотбрана (YPG) на сирийските кюрди за превземането на град Ракка, предаде информационната агенция Догу хабер ажансъ (ДХА). На 6 юни Сирийските демократични сили (СДС), в състава на които влизат и  сирийските кюрди от YPG, започнаха операцията за освобождаване на Ракка от джихадистите на ДАЕШ. Досега са прочистени кварталите Ал Мешлеб, Ал Сабахия, Синаа, Ал Руманийя, Ал Батени и Ал Куадисийе. Продължават престрелките в останалите квартали. Ракка е обсадена от всички посоки, а СДС получават подкрепа по въздуха от бойни самолети на международната коалиция. Съобщава се, че вече е освободена и половината от квартал Хисам Абдюлмелик, който е известен като стария град Ракка. В информационни сайтове на сирийските кюрди се посочва, че в сраженията ДАЕШ използват по-специално натоварени с бомби автомобили, а предвожданите от САЩ коалиционни сили разчитат на получаваните американски тежки въоръжения и военно оборудване. Турция определя YPG, който са гръбнакът на СДС, като основен стълб и проводник на интересите на Кюрдската работническа партия (ПКК) в Сирия, уточнява още ДХА..Георги Димов", "date": "2017-07-05", "title": "ДХА: САЩ продължават да въоръжават сирийските кюрди, определяни от Турция като протеже на ПКК"}
{"url": "http://www.focus-news.net/news/2017/07/05/2412343/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В средата на месец юни в предаването „Симитли – минало, настояще и бъдеще“ по Радио „Фокус“ – Пирин започнахме поредица от издания, в които Ви представяме по-интересните, нестандартни и непознати места и видове туризъм, които Община Симитли предлага и които могат да се превърнат в чудесни изживявания за Вас и вашите близки и приятели по време на лятната Ви отпуска. Както вече няколко пъти коментирахме, Симитли предлага голямо многообразие от възможности за отдих и почивка, започвайки от планински туризъм, минавайки през селски, религиозен, винен и културно-исторически, и стигайки до екстремния туризъм, за който ще Ви разказахме миналата сряда. В днешните 60 минути, посветени на Община Симитли, ще пътуваме до село Крупник, защото само там може да видите и чуете легенди и истории за  Крупнишката гробница, Крупнишкото късноантично селище, крепостта Градище, Крупнишката епархия и Крупнишкото евангелие. Наш гост днес ще бъде кметът на село Крупник – Иванка Чакалска.\r\nВие, нашите слушател, също може да се свържете с нас на телефоните в студиото – 0885 303 373 и 073/ 88-55-81, или на е-майл: pirin@focus-news.net, за да ни споделите вашите преживявания в Община Симитли, да ни разкажете за интересни места, които сте посетили, или такива, които смятате да посетите в идните дни, седмици и месеци.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа, с водещ Ливия Нинова.", "date": "2017-07-05", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/07/05/2412344/kyustendil-obshtina-dupnitsa-zapochna-protsedura-po-nabirane-na-kandidati-za-personal-v-dneven-tsentar-za-vazrastni-hora-s-uvrezhdaniya.html", "text": "Община Дупница започна процедура по набиране на кандидати за персонал в Дневен център за възрастни хора с увреждания. Това съобщи за Радио „Фокус” – Кюстендил Нина Александрова, специалист в отдел „Социални дейности“ към Община Дупница. Общата численост на персонала е 12 души, сред които директор, социален работник, медицинска сестра, рехабилитатор, арттерапевт, трудотерапевт, психолог и санитари. \r\n„Екипът за работа в Дневния център за възрастни хора с увреждания се назначава на трудови договори на базата на необходимите квалификация и опит, така че да изпълнява заложените в проекта дейности”, каза Нина Александрова. Документи за кандидатстване се приемат в Община Дупница до 18 юли.\r\nВенцеслав ИЛЧЕВ", "date": "2017-07-05", "title": "Кюстендил: Община Дупница започна процедура по набиране на кандидати за персонал в Дневен център за възрастни хора с увреждания"}
{"url": "http://www.focus-news.net/news/2017/07/05/2412328/sofiya-vazstanoveno-e-dvizhenieto-po-avtomagistrala-trakiya-pri-ihtiman-dvuposochno-v-platnoto-v-posoka-plovdiv.html", "text": "Възстановено е движението по автомагистрала \"Тракия\", при Ихтиман, между км 46 и км 47, двупосочно в платното в посока Пловдив. Това съобщиха от пресцентъра на Агенция \"Пътна инфраструктура\" (АПИ). Необходимо е шофьорите да се движат с повишено внимание, като спазват поставената сигнализация и указанията на контролните органи.", "date": "2017-07-05", "title": "София: Възстановено е движението по автомагистрала \"Тракия\" при Ихтиман двупосочно в платното в посока Пловдив"}
{"url": "http://www.focus-news.net/news/2017/07/05/2412329/prof-d-r-rosen-nedyalkov-izlizashtite-gazove-v-mestnostta-duvaloto-ohridsko-zasega-ne-sa-opasni-za-naselenieto.html", "text": "Засега няма опасност за населението от излизащите газове в местността Дувалото, Охридско. Това каза в интервю за Агенция „Фокус“ проф. д-р Росен Недялков, преподавател в катедра „Минералогия, петрология и полезни изкопаеми“ в СУ „Св. Климент Охридски“ във връзка с възможността вулканът в местността Дувалото край с. Косел, Охридско да се е активизирал, след регистрираните земетресения в района.  „По принцип в този район има ендогенна активност, има активни тектонски процеси. Самото Охридско езеро е образувано вследствие на тези процеси. Образували са се два разлома – две счупвания на земната кора и между тях тя е потънала, като това е благоприятствало образуването на езерото. До момента в този район няма вулкански материали“, обясни проф. Недялков и допълни, че  Дувалото е място, в рамките на това пропадане на земята, където излизат газове, които по изнесената информация имат състав сходен с вулканските. „Излизащите данни засега са твърде спекулативни, освен това, че газовете, са сходни с вулканските, нищо друго не показва по-голяма магмена активност в дълбочина. Не може да се каже, че въобще няма да има вулканска активност“, коментира той. По думите му към момента данните са твърде малко, за да се говори за нещо по-сериозно. „Факт е, че тези газове са задушливи и периодично са били освобождавани в този район. Когато са излизали подобни газове, животните намиращи се в близост до Дувалото се задушавали или отравяли“, каза още проф. ф-р Росен Недялков. \r\nВъв връзка с това има ли опасност за местното население, проф. д-р Недялков поясни: „Ако излязат големи количества газове, опасност може да има. Засега тази активност е твърде ограничена и няма такава опасност. Но това не означава, че в бъдеще няма да има“. \r\nМариела РУСЕВА", "date": "2017-07-05", "title": "Проф. д-р Росен Недялков: Излизащите газове в местността Дувалото, Охридско засега не са опасни за населението"}
{"url": "http://www.focus-news.net/news/2017/07/05/2412338/valeri-zhablyanov-bsp-tryabva-da-ima-nova-strategiya-za-integratsiya-na-romskoto-naselenie.html", "text": "Трябва да има нова стратегия за интеграция на ромското население. Въпросът е за националната интеграция, а не за интеграцията на един или друг етнос. Това заяви народният представител от „ПГ на БСП за България“ Валери Жаблянов по доклада за изпълнение на Националната стратегия за интеграция на ромите, съобщиха от пресцентъра на БСП. Трябва да има фактически подход към проблема с ромското малцинство, с ясен анализ на причините, поради които то се намира в това състояние. Според него, неоспорим факт е провалът на този етап на стратегията за интеграцията – растящата конфронтация и насилие; сблъсъкът между етносите доказват точно това. „Докладът е пълен с формална информация и посочва изпълнението на конкретни мерки, без да обсъжда това - дали са успешни или не, докъде са довели. Нормално е да отхвърлим доклада при резултатите, които са налице, но това не сваля въпроса- необходима ли е нова стратегия“, подчерта Жаблянов. По думите му, ако продължим до 2020 г. да изпълняваме тази стратегия, в следващите 3 години ще имаме същите доклади и въпросът няма да се реши. Според него това означава не, че докладът е грешен, а че стратегията не отчита реалните тенденции в развитието на този проблем.\r\n„Нека помислим за разработването и приемането на нова стратегия, която отчита българската реалност. Истината е, че декадата на ромското включване, стратегията така, както е разписана през 2012 г., се основават върху  идеологически догми, върху разбирания, които са били натрапени от една изцяло сгрешена концепция за един въображаеми мултикултурализъм и вече няма място. Този тип общество не се състоя, защото отричаше фундаментални ценности на нацията и на държавата“, каза още Валери Жаблянов.", "date": "2017-07-05", "title": "Валери Жаблянов, БСП: Трябва да има нова стратегия за интеграция на ромското население"}
{"url": "http://www.focus-news.net/news/2017/07/05/2412336/uvelichava-se-broyat-na-postradalite-pri-dvete-verizhni-katastrofi-v-dvete-posoki-na-am-trakiya-v-rayona-na-ihtiman-obzor.html", "text": "Увеличава се броят на пострадалите при двете верижни катастрофи в двете посоки на АМ \"Тракия\" в района на Ихтиман. Първоначално информацията бе, че при пътния инцидент са пострадали около 26 души, настанени в пет болници в столицата, но впоследствие броят им нарасна до 31, като четирима от тях са с опасност за живота. Заради инцидента бяха мобилизирани 14 линейки, като три от тях направиха по три курса. \r\nДве тежки верижни катастрофи затвориха автомагистрала \"Тракия\" край Ихтиман в двете посоки. В пътния инцидент са участвали повече от 40 автомобила, като при инцидента няма загинали. Сигналите за катастрофите са подадени към 6.00 сутринта, последвали са още 16 съобщения. Изясняват се причините за катастрофите, като вероятната причина е гъстата мъгла в района и задимяване от горящото в района сметище на град Ихтиман. \r\nОколо 11.00 часа временно движението по автомагистрала „Тракия” в посока София при Ихтиман бе пренасочено в платното за Бургас. Трафикът се насочва отново в платното за София при пътен възел Ихтиман. Обходният маршрут в посока Бургас бе по път I-8 от Ихтиман до пътен възел Мирово. По-късно бе възстановено движението между км 46 и км 47 на автомагистралата \"Тракия\" двупосочно в платното в посока Пловдив. Необходимо е водачите да се движат с повишено внимание, като спазват указанията на контролните органи и поставената пътна сигнализация. \r\nЗаради създалата се ситуация на магистралата бе отменено внасянето на подписка в Народното събрание от Инициативният комитет на протестиращите в Асеновград, с която над 3 000 жители на града настояват държавата да предприеме действия срещу циганските своеволия. \r\nПоради същата причина закъсняха полицаите, които пътуваха от големите градове за участие в националния протест на служителите на МВР в столицата.", "date": "2017-07-05", "title": "Увеличава се броят на пострадалите при двете верижни катастрофи в двете посоки на АМ \"Тракия\" в района на Ихтиман (ОБЗОР)"}
{"url": "http://www.focus-news.net/news/2017/07/05/2412346/vladimir-georgiev-kmet-na-samokov-otmeneno-e-bedstvenoto-polozhenie-v-obshtinata.html", "text": "Отменено е бедственото положение в общината. Това съобщи за Агенция „Фокус“ кметът на Самоков Владимир Георгиев. „В момента приключва описването на щетите“, посочи Георгиев. По думите му предстои да бъде направен оглед на щетите, които природното бедствие е нанесло на инфраструктурата. „Валежите спряха и водата постепенно се оттича, но по домове и мазета все още има наводнявания“, съобщи кметът на Самоков. Той допълни, че в момента се обобщават данните за пострадалите домове. „Само през нощта, когато падна дъждът се обработваха над 300 сигнала“, каза той.\r\nСтефан ПЕТРОВ", "date": "2017-07-05", "title": "Владимир Георгиев, кмет на Самоков: Отменено е бедственото положение в общината"}
{"url": "http://www.focus-news.net/news/2017/07/05/2412339/zdf-arabskite-darzhavi-poluchiha-ofitsialen-otgovor-na-katar-na-iskaniyata-im.html", "text": "Четирите арабски държави, които преустановиха дипломатическите отношения с Катар, получиха официалния отговор на Доха на поставените от тях искания, предава германският телевизионен канал ZDF. \r\nСаудитска Арабия, Бахрейн, Египет и Обединените арабски емирства съобщиха в съвместна декларация, че ще действат с незабавна реакция. Подробности обаче не бяха представени. \r\nПървите дипломати на Рияд, Кайро, Абу Даби и Манама ще заседават днес в Кайро. Тереза Герова", "date": "2017-07-05", "title": "ZDF: Арабските държави получиха официален отговор на Катар на исканията им"}
{"url": "http://www.focus-news.net/news/2017/07/05/2412345/nadya-klisurska-zhekova-bsp-ot-2004-godina-pishem-strategii-a-rezultatat-e-tragichen.html", "text": "Интеграцията се провали. От 2004 година, откакто започнахме да си пишем стратегии, колко години минаха какъв е резултатът – трагичен, заяви народният представител от ПГ на „БСП за България“ Надя Клисурска – Жекова, съобщиха от пресцентъра на БСП. Клисурска попита за каква интеграция може да се говори, след като голяма част от ромските деца не ходят на училище и не са образовани. Депутатът постави и въпроса дали ще се вмени на полицаите, които днес протестират поради лошите условия на труд и отново без увеличение на заплатите да ходят всяка сутрин да ги извеждат от вкъщи, за да ходят на училище.\r\n„Интеграцията допуска всеки личен избор, спазване на договорени правила за толерантност, уважение и съществуване“, каза още Надя Клисурска.", "date": "2017-07-05", "title": "Надя Клисурска – Жекова, БСП: От 2004 година пишем стратегии, а резултатът е трагичен"}
{"url": "http://www.focus-news.net/news/2017/07/05/2412341/ivo-hristov-bsp-tsiganskoto-naselenie-e-zhertva-na-demontiraneto-na-balgariya.html", "text": "Циганското население е жертва на демонтирането на България. Когато имаме проблеми с циганите, имаме проблеми със собственото си общество, със собствената си индустрия, със собствената си държава. Това заяви народният представител от ПГ на „БСП за България“ Иво Христов, съобщиха от пресцентъра на БСП. По думите му, основният проблем с циганите е свързан с тяхното пълно цивилизационно изключване от цивилизованото българско общество в последните 25-30 години, а всичко друго е следствие - проблемите с образование, здравеопазване, заетост. Според думите му, преди това те са били интегрирани и са имали нормален здравен, образователен и трудов статус. След това са били изхвърлени от реформиращата се българска икономика и се появиха циганските гета, анклави на престъпност и анклави, застрашаващи българската национална сигурност, огнища на ислямски фундаментализъм.\r\nИво Христов подчерта, че държави и общества са се разпадали отвътре, именно с подобен взривоопасен материал.  „Кой разреши заселване на огромни цигански маси в градовете безконтролно? Кой разреши създаването на незаконни постройки на територията на тези гета? Кой разреши вкарването на наркотрафик и организирана престъпност точно в тези гета, което се знае и от компетентните органи? Кой разреши на територията на тези гета да се развива фундаменталистка дейност,което се знае и от ДАНС? Да не би циганите?“, попита Иво Христов.", "date": "2017-07-05", "title": "Иво Христов, БСП: Циганското население е жертва на демонтирането на България"}
{"url": "http://www.focus-news.net/news/2017/07/05/2412349/vratsa-riosv-proveri-signal-za-zamarsyavane-na-reka-leva-v-zemlishteto-na-selo-zgorigrad-ne-sa-konstatirni-otkloneniya-ot-normite.html", "text": "Експерти от РИОСВ – Враца, БДДР – Плевен и Общинската администрация във Враца провериха сигнал, подаден от тел. 112 за замърсяване на река Лева вследствие на падналите проливни дъждове, в района на бивше хвостохранилище над село Згориград, община Враца, съобщиха от инспекцията. При огледа е констатирано, че река Лева при моста над Згориград, идваща от извор Медна и водопад Боров камък, е видимо мътна. Левият приток на реката, идващ от извор Дудил е бистър и без видими следи от замърсяване.\r\nОт Регионалната лаборатория във Враца към Изпълнителна агенция по околна среда са взети водни проби за анализ от р. Лева при моста над с. Згориград, от левия приток на реката и от нея след вливането й на притока. Експресно измерените на място показатели рН и електропроводимост не показват наличие на замърсяване. Останалите резултати ще са готови през следващата седмица и ще бъдат оповестени.", "date": "2017-07-05", "title": "Враца: РИОСВ провери сигнал за замърсяване на река Лева в землището на село Згориград, не са констатирани отклонения от нормите"}
{"url": "http://www.focus-news.net/news/2017/07/05/2412348/voa-donald-tramp-shte-iznese-parvata-si-publichna-rech-za-evropa-ot-varshava.html", "text": "Президентът на САЩ Доналд Тръмп очаква с нетърпение да бъде приветстван в полската столица Варшава, където пристига в сряда в рамките на четиридневната му дипломатическа мисия в Европа, предава радио Voice of America.\r\nАмериканският лидер обаче е изправен пред неспокойствието на Стария континент заради някои от неговите ранни политически изявления, включително за ангажимента на Вашингтон към НАТО и решението му за оттегляне на САЩ от Парижкото споразумение за климата.\r\nТръмп ще изнесе първата си голяма реч в Европа от площад „Красински“ във Варшава – място с дълбок символизъм за поляците, които го свързват със съпротивата срещу тоталитарната власт.Тереза Герова", "date": "2017-07-05", "title": "VOA: Доналд Тръмп ще изнесе първата си публична реч за Европа от Варшава"}
{"url": "http://www.focus-news.net/news/2017/07/05/2412354/burgas-pozhar-e-goryal-v-kv-cherno-more-naneseni-sa-seriozni-porazheniya.html", "text": "Пожар е горял в района на бургаския квартал „Черно море”, нанесени са сериозни поражения, съобщиха от пресцентъра на Община Бургас. Щетите можеха да са още по-големи, ако огънят не беше овладян навреме. Пострадали хора и жертви няма. Бургаските пожарникари реагираха бързо, на място помагаха кметът Димитър Николов и веднага мобилизирани доброволци.\r\nОгънят е тръгнал от група постройки вътре в квартала. Разследващите органи ще търсят отговор на въпросите защо и как. Пожарът се е разпространил отвътре - навън, тръгвайки към селскостопанските площи. Пожарът е ограничен със светкавично насипани ивици от негорим инертен материал, за да не излезе извън „Черно море” и да подпали цялата околия.\r\nЩетите са 6 изгорели вили, много стопански постройки и автомобили.", "date": "2017-07-05", "title": "Бургас: Пожар е горял в кв. „Черно море”, нанесени са сериозни поражения"}
{"url": "http://www.focus-news.net/news/2017/07/05/2412356/kyustendil-izvarshena-e-proverka-na-otkritite-sportni-ploshtadki-v-grada.html", "text": "Извършена е проверка на откритите спортни площадки в Кюстендил. Това каза пред Радио „Фокус” – Кюстендил Васил Гиков, заместник-директор на Общинско предприятие „Управление на общински имоти” – Кюстендил. „В началото на лятото направихме инспекция на спортните площадки. Където имаше проблеми – ги възстановихме, където нямаше настилка – подменихме с нова такава. Това се случи в квартал „Бузлуджа” на спортната площадка, защото беше в окаяно състояние и всички други спортни площадки, които се намират на територията на Кюстендил, а те са във всички квартали: „Герена”, „Бузлуджа”, при стадион „Странджата”, в квартал „Запад”, „Румяна Войвода”. Във всички тези квартали хората могат да ползват самата база за спорт”, посочи Васил Гиков. По думите му, базата е в перфектно състояние. Всички зали на стадион „Осогово” работят и през лятото. Спортните клубове не почиват.\r\nВенцеслав ИЛЧЕВ", "date": "2017-07-05", "title": "Кюстендил: Извършена е проверка на откритите спортни площадки в града"}
{"url": "http://www.focus-news.net/news/2017/07/05/2412355/patriarh-neofit-shte-oglavi-praznichnata-liturgiya-za-sv-nedelya-v-ednoimenniya-katedralen-hram-na-sofiya.html", "text": "Негово Светейшество Българският патриарх и Софийски митрополит Неофит ще оглави празничната света литургия в столичната митрополитска катедрала „Света Неделя” на 7 юли. Това съобщиха от пресцентъра на Светия синод при Българската православна църква. В този ден Църквата чества паметта на св. великомъченица Неделя – Кириакия и катедралният храм на София празнува главния си храмов празник. По време на празничното богослужение на Патриарх Неофит ще съслужат Негово Високопреосвещенство Западно- и Средноевропейски митрополит Антоний и столично свещенство.\r\nПразничната св. литургия на 7 юли (петък) в столичната митрополитска катедрала “Св. Неделя” ще е с начален час 09.30 ч. На 6 юли (четвъртък), в навечерието на празника, ще бъде отслужена празнично бдение, с начален час 18.00 ч.\r\nПрез настоящата 2017 г. отбелязваме и 335 години от избирането на църквата \"Св. Неделя\" за митрополитски храм и 150 години от освещаването ѝ.", "date": "2017-07-05", "title": "Патриарх Неофит ще оглави празничната литургия за св. Неделя в едноименния катедрален храм на София"}
{"url": "http://www.focus-news.net/news/2017/07/05/2412351/martin-slavchev-ot-nimh-vav-vrazka-s-verizhnite-katastrofi-na-am-trakiya-magla-ne-e-harakterna-za-tozi-period-na-godinata-i-v-tazi-sinoptichna-obstanovka.html", "text": "Мъгла не е характерна за този период на годината и в тази синоптична обстановка. Това коментира за Радио „Фокус“ синоптикът от Националния институт по метеорология и хидрология към БАН Мартин Славчев във връзка с верижните катастрофи на АМ „Тракия“ тази сутрин в района на Ихтиман. „Националният институт по метеорология и хидрология няма данни там, няма станция в района, за да потвърдим или да отречем мъгла тази сутрин. Със сигурност можем да кажем, че е безкрайно нехарактерно за този период на годината и за тази синоптична обстановка. На спътниковите снимки мъгла не се вижда“, допълни Мартин Славчев.", "date": "2017-07-05", "title": "Мартин Славчев от НИМХ във връзка с верижните катастрофи на АМ „Тракия“: Мъгла не е характерна за този период на годината и в тази синоптична обстановка"}
{"url": "http://www.focus-news.net/news/2017/07/05/2412360/dobrich-edinstvenata-detska-ploshtadka-v-kvartal-riltsi-veche-e-fakt.html", "text": "Благодарение на активното сътрудничество на Общината с бизнеса децата от квартал „Рилци“ в Добрич ще имат възможността да се забавляват на единствената детска площадка. Това съобщиха от пресцентъра на Община град Добрич. Детският кът вече разполага с две нови комбинирани детски съоръжения, едното за деца на възраст от 0 до 3 години, другото за деца от 3 до 12 години. Монтирани са  и две пейки, на които жителите на квартала ще могат да си отдъхнат. Средствата за изграждане на детската площадка  се осигуряват от фирма \"Есетере България\" ЕООД. Общата стойност на инвестицията е 12 хил. лв. с ДДС, като в това число влизат не само съоръженията, но и подготовката на терена, ударопоглъщащата настилка, осветлението и видеонаблюдение на площадката. Днес текат последни довършителни дейности по детската площадка. Предстои на 6 юли представителите на „Есетере България“ ЕООД  да пристигнат на посещение в Добрич. В рамките на визитата партньорите на Общината ще се включат в боядисването на оградата и в нейното освежаване. Община Добрич има амбициите да продължи ползотворния диалог със социално – отговорния бизнес за изграждането на нови площадки за децата за тяхното безгрижно и щастливо детство.", "date": "2017-07-05", "title": "Добрич: Единствената детска площадка в квартал „Рилци“ вече е факт"}
{"url": "http://www.focus-news.net/news/2017/07/05/2412353/d-r-georgi-mihaylov-bsp-za-balagriya-ostavkata-na-komitov-i-naznachavaneto-na-nov-upravitel-na-nzok-nyama-da-reshi-problemite-v-zdraveopazvaneto.html", "text": "Оставката на Комитов и назначаването на нов управител на НЗОК няма да реши проблемите. Трябва да обмислим по какъв начин тя ще бъде управлявана и какъв ще бъде моделът на финансиране на здравеопазването в следващите месеци и години. От това зависи ефектът върху цялостната политика на здравеопазването. Няма как НС да не се обърне към тези проблеми. Това заяви в пленарна зала, по повод на оставката на управителя на НЗОК д-р Глинка Комитов, народният представител от ПГ на „БСП за Бълагрия“ д-р Георги Михайлов, съобщиха от пресцентъра на Националния съвет на БСП. Депутатът подчерта, че д-р Комитов, едва ли като член на Надзорния съвет на НЗОК е могъл да влияе на няколко неоправдани решения, които увреждат интересите както на професионалната общност, така и на българските пациенти. Като такива той посочи:  през януари Надзорният съвет първо прие, а после отказа да плати надлимитната дейност на болниците; бяха отложени плащанията за направление „Онкология\" и пациентите на химиотерапия, и е въведена норма за проверка на квадратурата и килограмите на българските граждани; към Приложение 1, което обхваща централизирани дейности, каквито са раждания и лечение на онкоболни, се въведоха индикативни стойности и по тях да се заплаща дейността на лечебните заведения.  „Всичко това подсказва, че Надзорният съвет на касата създава една много нереална, от професионална гледна точка, и опасна за пациентите обстановка, която създава проблеми в заплащането на лечебната дейност“, коментира той.\r\nД-р Михайлов обясни, че заложените финанси в публичния разход на средствата за здравеопазване са такива, че създават предпоставка за предполагаем дефицит в края на годината. „Да се продължава политиката на здравеопазването, от страна на  НЗОК по този начин, е неприемливо и ще създаде сериозни затруднения във второто шестмесечие от календарната година“, заяви той.\r\n„Днес обсъждаме оставката на един от последните мохикани в българското здравеопазване. Трябва да имаш много доблест, за да вкараш в Надзорния съвет на Касата на два пъти искане за отпадане на лимитите за заплащане на дейността на болниците, като знаеш каква е ситуацията“. Това каза от трибуната на Народното събрание, народният представител от „БСП за България” д-р Георги Йорданов. Той оцени положително дейността на подалия оставка директор на НЗОК д-р Комитов. Депутатът обаче отбеляза, че българската здравна система е единствената в света, която финансово е планирана с икономия, а не с дефицит. „За първи път управлението на здравеопазването в България не се извършва от Министерството на здравеопазването, не от Здравната каса, а от една импозантна сграда на ул. Раковски”, каза Йорданов. Той допълни, че д-р Комитов достойно е подал оставката си, след като редица реформи не са били направени в сектора и изрази надежда следващата оставка да не е на министъра на здравеопазването.\r\n„Д-р Комитов е кандидатура на ГЕРБ. Колеги от ГЕРБ, трябва да дадете обяснение за тази оставка“. Това заяви народният представител от ПГ на „БСП за България“ д-р Иван Ибришимов. По думите му, остава впечатление, че всеки назначен на висок държавен пост, преди да бъде назначен, си подписва оставката и тя седи в нечие чекмедже, в нечий партиен офис и при неподчинение тя може да бъде депозирана.   „Д-р Комитов не е само директор на НЗОК, а управлява над 3 млрд. лв. публичен ресурс и няма как една такава внезапна оставка да не буди притеснение“, подчерта социалистът. Той обясни, че за мотивите на оставката и самата оставка е станало ясно от медиите. „Кой ще обясни на нас, на обществото и на съсловието- каква е причината д-р Комитов да подаде оставка и дали наистина са лични причините“, каза още той.\r\n„Каква е равносметката от дългогодишното управление на ГЕРБ – хаос в системата на здравеопазването. Колко мандата трябва да ви даде българският народ, за да понесете политическата отговорност за състоянието, до което доведохте българското здравеопазване“, заяви депутатът от левицата Илиян Тимчев. По думите му, общото за всичките управления на ГЕРБ досега е, че се характеризират с липса на визия за здравеопазването и липса на приемственост.", "date": "2017-07-05", "title": "Д-р Георги Михайлов, „БСП за Бълагрия“: Оставката на Комитов и назначаването на нов управител на НЗОК няма да реши проблемите в здравеопазването"}
{"url": "http://www.focus-news.net/news/2017/07/05/2412350/dobrich-otnovo-e-vazniknalo-naprezhenie-v-rudnik-obrochishte-sled-kato-prez-tozi-mesets-zaplatite-na-minyorite-pak-sa-zabaveni-a-ot-nyakolko-dni-te-ne-sa-dopuskani-do-rabotnite-si-mesta.html", "text": "Заместник-министърът на енергетиката Красимир Първанов разговаря с представители на синдикат „Защита“, в който членуват миньорите, работещи в рудник „Оброчище“. Това съобщиха от пресцентъра на Министерството на енергетиката. Поводът е възникнало ново социално напрежение, след като през този месец заплатите на миньорите отново са забавени, а от няколко дни те не са допускани от концесионера – „Евроманган“, до работните си места. Експерти от Министерството на енергетиката ще проверят на място техническото състояние на съоръженията, за да се предотврати наводняване на рудника в периода на престой, стана ясно по време на срещата. От концесионера ще бъде изискана писмена информация за това какви приходи очаква, кога ще се разплати с работниците, кога ще бъде възстановена работата на мината и други.  Както вече е известно, заради забавяне на концесионни плащания в размер на около 205 хил. лева, със заповед на министъра на енергетиката Теменужка Петкова концесионният договор бе временно спрян на 5 юни т.г. На концесионера бе даден 14-дневен срок, за да погаси задълженията си по договора. Към днешна дата концесионните плащания са изплатени изцяло.", "date": "2017-07-05", "title": "Добрич: Отново е възникнало напрежение в рудник „Оброчище“, след като през този месец заплатите на миньорите пак са забавени, а от няколко дни те не са допускани до работните си места"}
{"url": "http://www.focus-news.net/news/2017/07/05/2412361/sliven-obshtinata-predostavya-120-uslugi-za-grazhdanite.html", "text": "Община Сливен предоставя 120 услуги за гражданите. Близо 200 граждани на ден посещават Центъра за административно обслужване на Община Сливен, за да ползват административни и технически услуги. Моят стремеж е да правим услугите все по-достъпни, все по-прозрачни и по-ефективни за гражданите. Това каза кметът на Сливен Стефан Радев по време на Деня на отворените врати, предаде репортер на Радио „Фокус“ – Сливен. Събитието има за цел да информира обществеността за дейността на администрацията и усилията, които полага ръководството за повишаване на прозрачността и улесняване достъпа до административните услуги.\r\n„Административното обслужване е една малка част от функциите на общинската администрация и правомощията на кмета, но това е мястото, което гражданите посещават най-много, затова решихме да започнем от тук. Работата на едно гише максимално ще противодейства на възможност за злоупотреби и корупционни практики, като се прекъсне връзката на клиентите и потребителите с експертите, които работят по преписките”, каза Радев.\r\nКметът изтъкна, че идеята за Ден на отворените врати е възникнала от множеството въпроси, които гражданите поставят. За подобряване дейността на административния център предстои да се закупи нов принтер за касата, което ще съкрати наполовина времето за обслужване.\r\nОбщината предоставя 120 услуги за гражданите, посочи Валя Радева – секретар на Община Сливен. За тяхно улеснение са създадени гишета за гражданска регистрация, общинска собственост и стопански дейности, ТСУ и строителство, адресна регистрация, гише за социални услуги в помощ на хората със увреждания. Обособено е специално място за работа по Закона за достъп до обществена информация. Радева изтъкна, че Центърът за административно обслужване е с непрекъснат режим на работа, съобразен с нуждите на хората. Винаги има служители, които на ротационен принцип работят в обедната почивка и ако има нужда след края на работния ден приемат граждани до 19.00 часа. През летния сезон най-натоварено е звеното за гражданска регистрация заради сливналии, които живеят в чужбина и се налага да ползват административните услуги на Общината.\r\nПървият посетител в Деня на отворени врати – 40-годишният Ивелин Николов, получи символичен подарък от общината, съобщи главният експерт Таня Балабанова. Николов поиска разрешение за строително-монтажни работи в гробищен парк. Той беше обслужен от инж. Румяна Спирова, гише №5 – ТСУ. По думите му е редовен посетител в центъра и в центъра се работи прецизно и бързо.\r\nВсеки гражданин, който се интересува от дейността на общината, нейните функции и правомощията на кмета, може да посети центъра до края на работния ден. Таня Балабанова и служителите през целия ден ще отговарят на техните въпроси.", "date": "2017-07-05", "title": "Сливен: Общината предоставя 120 услуги за гражданите"}
{"url": "http://www.focus-news.net/news/2017/07/05/2412363/bsp-predsedatelyat-na-enp-zhozef-dol-pishe-na-korneliya-ninova.html", "text": "Председателят на БСП Корнелия Нинова получи отговор от председателя на ЕНП Жозеф Дол на писмо от 8 юни 2017 г. В него той препотвърждава неодобрението от страна на Европейската народна партия спрямо всякакъв вид език на омраза и разделение – и то от всички страни. Това съобщиха от пресцентъра на Националния съвет на БСП. „Качеството на политиката в България, както във всяка друга страна, може само да спечели от нормален и цивилизационен диалог между всички политически сили. Надявам се, че всички политически партии в България, от целия политически спектър, ще се отнесат сериозно към тази задача и ще сложат край на тази будеща съжаление ситуация“, пише още Дол.\r\nВ писмото си от 8 юни 2017 г. председателят на БСП заявява, че от най-високата трибуна в страната ни – българския парламент, членовете на ПП ГЕРБ, които са част от политическото семейство на ЕНП, всяват омраза, агресия и конфонтация. „В българския парламент те наричат опозицията „небългари“, „безродници”, „кръвопийци”, „убийци“, пращат я в Сибир и Северна Корея“, пише Нинова. Тя припомня, че на последните парламентарни избори БСП получи подкрепата на близо един милион български граждани. „Заклеймяването на партията ни е агресия не само към нас, но и към всички хора, които ни гласуваха доверие. С изказванията си Вашите колеги от ПП ГЕРБ поставят линии на разделение не само в парламента, но и в българското общество“, категорична е Нинова. По нейните думи само след 7 месеца България ще председателства Съвета на Европейския съюз, в труден за Европа период - нарастващ евроскептицизъм, криза на доверието, трудни преговори по напускането на Обединеното кралство. „В такъв момент, вместо да водим дебат за общото ни бъдеще в Европа, за справяне с предизвикателствата, пред които сме изправени, представителите на вашето политическо семейство от ГЕРБ използват  реторика от миналото - заклеймяване на политическия опонент и обиди“, коментира Корнелия Нинова. Тя посочва, че в рамките на  подготовката и провеждането на българското председателство, БСП ще подходи отговорно и ще предложи визията за бъдещето и развитието на Европейския съюз. „Съюз, който залага не на насаждане на омраза и разделителни линии, а Съюз, основан на европейските ценности-  свобода, солидарност, единство и сигурност“, допълва още Нинова.\r\nПубликуваме цялото писмо на Корнелия Нинова без редакторска намеса:\r\n\"Уважаеми дами и господа от ръководството на ЕНП, днес, Европа и целият цивилизован свят се борят с омразата, агресията, разделението и крайностите. Вие сте част от кампанията „Не” на езика на омразата, но вашите членове от ПП ГЕРБ явно не споделят необходимостта й. \r\nОт най-високата трибуна в страната ни – българския парламент, членовете на ПП ГЕРБ, които са част от вашето политическо семейство, всяват омраза, агресия и конфонтация. \r\nВ българския парламент те наричат опозицията „небългари“, „безродници”, „кръвопийци”, „убийци“, пращат я в Сибир и Северна Корея. \r\nИскам да ви припомня, че на последните парламентарни избори БСП получи подкрепата на близо един милион български граждани. Заклеймяването на партията ни е агресия не само към нас, но и към всички хора, които ни гласуваха доверие. С изказванията си вашите колеги от ПП ГЕРБ поставят линии на разделение не само в парламента, но и в българското общество.\r\nСамо след 7 месеца България ще председателства Съвета на Европейския съюз, в труден за Европа период - нарастващ евроскептицизъм, криза на доверието, трудни преговори по напускането на Обединеното кралство. В такъв момент, вместо да водим дебат за общото ни бъдеще в Европа, за справяне с предизвикателствата, пред които сме изправени, представителите на вашето политическо семейство от ГЕРБ използват  реторика от миналото - заклеймяване на политическия опонент и обиди.\r\nУверяваме ви, че в рамките на  подготовката и провеждането на българското председателство на Съвета на ЕС ние ще подходим отговорно и ще предложим визията за бъдещето и развитието на Европейския съюз. Съюз, който залага не на насаждане на омраза и разделителни линии, а съюз основан на основните европейски ценности като свобода, солидарност, единство и сигурност.\r\nПриложени към това писмо са изказванията на представители на ПП ГЕРБ.\r\nС уважение, Корнелия Нинова, председател\".\r\nПубликуваме и неофициален превод на отговора на председателя на ЕНП Жозеф Дол, предоставен пт пресцентъра на БСП:\t\t\t\t\t\t\r\n\"Уважаема г-жо председател, запознах се с Вашето писмо от 8 юни и то беше разгледано с необходимото внимание. \r\nПрепотвърждавам неодобрението от страна на Европейската народна партия спрямо всякакъв вид език на омраза и разделение – и то от всички страни. Качеството на политиката в България, както във всяка друга страна, може само да спечели от нормален и цивилизационен диалог между всички политически сили. Надявам се, че всички политически партии в България, от целия политически спектър, ще се отнесат сериозно към тази задача и ще сложат край на тази будеща съжаление ситуация. \r\nС уважение, Жозеф Дол, председател на ЕНП\".", "date": "2017-07-05", "title": "БСП: Председателят на ЕНП Жозеф Дол пише на Корнелия Нинова"}
{"url": "http://www.focus-news.net/news/2017/07/05/2412364/inspektoratat-kam-visshiya-sadeben-savet-predlaga-obrazuvane-na-distsiplinarni-proizvodstva-sreshtu-10-sadii-ot-sofiyskiya-rayonen-sad.html", "text": "Инспекторатът към Висшия съдебен съвет предложи на съдийската колегия на Висшия съдебен съвет да образува дисциплинарни производства за налагане на дисциплинарни наказания на 10 съдии от първо и второ гражданско отделение на Софийския районен съд. Това съобщиха от пресцентъра на Инспекторатa към Висшия съдебен съвет. Предложенията са направени вследствие на извършени проверки в Софийския районен съд по сигнали на граждани и адвокати, алармиращи за значителни забавяния при разглеждането и приключването на делата.\r\nВ хода на проверките, наред с посочените в сигналите дела, екипите на Инспектората са установили стотици други граждански дела, по които не са спазени процесуалните срокове за движението и приключването им. Измежду делата, по които са констатирани значителни забавяния, са и трудови дела, за чието приключване законодателят е предвидил кратки срокове предвид необходимостта от навременна защита на нарушеното право. Установени са и немалък брой дела, по които специален закон предвижда незабавно произнасяне или произнасяне в кратки срокове.\r\n Предложенията за дисциплинарни наказания са отправени по отношение на тези съдии, за които е установено, че нарушенията не са единични или маловажни, а характеризират работата им. Конкретните състави на дисциплинарни нарушения, за осъществяването на които са отправени предложенията, са системно неспазване на процесуалните срокове, както и действие и бездействие, което неоправдано забавя производството.\r\nНаред с предложенията до съдийската колегия на ВСС, за констатиран при проверките на Инспектората в СРС по-лек случай на дисциплинарно нарушение, също свързано със спазването на процесуалните срокове за разглеждане и приключване на делата, Инспекторатът отправи и едно предложение до и. ф. председател на Софийския районен съд за налагане на дисциплинарно наказание на съдия.", "date": "2017-07-05", "title": "Инспекторатът към Висшия съдебен съвет предлага образуване на дисциплинарни производства срещу 10 съдии от Софийския районен съд"}
{"url": "http://www.focus-news.net/news/2017/07/05/2412347/tezhki-verizhni-katastrofi-spravka-agentsiya-fokus.html", "text": "29 март 2017 г.\r\nТежка верижна катастрофа между бус, лека кола, цистерна и ТИР на пътя Русе - Варна, близо до разклона за село Тервел. Шофьорът на леката кола опитал да изпревари в участък където това не е позволено. Вследствие на сблъсъка загива шофьорът на леката кола.08 октомври 2015 г.\r\nВерижна катастрофа между 10 ТИР-а и 50 коли блокират тунела Витиня. Загиват 3-ма души, а 14 са ранени. Причината е несъобразена скорост.3 септември 2015 г.\r\nТежка верижна катастрофа затваря за 4 часа автомагистрала Хемус по посока Варна. В тунела Витиня се сблъскват автовоз, автобус, 2 ТИР-а и повече от десет коли. Загива шофьорът на един от леките автомобил. Това е първата подобна масова и тежка катастрофа в тунел. Дори след два часа оглед и разпит на стресирани свидетели, разследващите не са убедени какво точно се е случило. Със сигурност е ясно, че празния автовоз се е забил в тир с такава скорост, че е смазан до неузнаваемост, а шофьорът вътре е починал. Тирът пък спрял, за да избегне друг сблъсък. Тунелът \"Витиня\" остава затворен по посока Варна повече от 2 часа. Това предизвика близо 15 километра задръстване и в трите платна.23 май 2015 г.\r\nВерижна катастрофа между три коли и ТИР на подбалканския път София - Бургас, в района на село Дъбово взима две жертви. Шофьорът на един от леките автомобил е навлязъл в насрещното и се е блъснал в ТИР-а, зад който е имало още два автомобила.03 септември 2014 г.\r\nПет коли се сблъскват при верижна катастрофа на главен път Е-79 в района на Кресненското дефиле. При мокра асфалтова настилка водач на микробус инкасо, собственост на благоевградска охранителна фирма, губи контрол и се преобръща. Движещият се непосредствено зад него лек автомобил \"Мерцедес\" се ударя в него, след което отскача и навлиза в насрещната лента, където връхлита върху \"Ауди\" с гръцка регистрация. След секунди в катастрофиралите на международното шосе коли се нанизват още един автомобил и втори микробус инкасо на същата охранителна фирма. При верижната катастрофа има само един пострадал. Ранена е 55-годишна гъркиня, която е пътува в Аудито. Тя е транспортирана в Спешното отделение на благоевградската болница. Десетина минути след ПТП-то, в Кривия тунел на Е-79 става втора катастрофа, която е само с материални щети. Катастрофите блокираха трафика по главния път за около час и в двете посоки. След това започна поетапно пропускане на километричните колони от автомобили.28 февруари 2013 г.\r\nВерижна катастрофа между ТИР и седем леки автомобила на околовръстното край Килифарево. Загива един човек.20 септември 2012 г. \r\nВерижна катастрофа между два ТИР-а и лек автомобил спира движението в тунел \"Витиня\" в посока Варна. Причината за произшествието е засичането на единия ТИР от другия, в резултат на което влекачите са се отделили от ремаркетата. Преминаването през тунела е невъзможно и временно се преустановява движението по магистралата на всички превозни средства в посока град Варна. \r\n05.02.2010 г. верижна катастрофа между трамвай, автобус и два автомобила е блокирала движението в тунела за около 40 минути тази сутрин от 4.55 ч.По първоначална информация лек автомобил, управляван от водач, употребил алкохол, се е блъснал в друг автомобил, който е ударил трамвайната мотриса по линия 8 в задната част. Ударен е и автобус от градския транспорт. Поради тази причина първите трамвайни мотриси от \"Люлин\" тази сутрин са потеглили след освобождаването на участъка, където е станала катастрофата.\r\nВтора катастрофа е станала на пътните платна в тунела малко преди 8 часа, но тя не затруднява движението на градския транспорт.", "date": "2017-07-05", "title": "Тежки верижни катастрофи (Справка Агенция \"Фокус\")"}
{"url": "http://www.focus-news.net/news/2017/07/05/2412366/st-insp-fahri-ahmedov-patna-politsiya-shumen-okolo-3-000-narusheniya-na-mesets-se-konstatirat-prez-lyatoto-sas-statsionarnata-kamera-na-7-mi-km-po-patya-shumen-sofiya.html", "text": "Между 2 500 и 3 000 нарушения на месец се констатират през летния период със стационарната камера в района на 7-ми км по пътя Шумен – София. Това каза на заседанието на Постоянната комисия по транспорт ст. инсп. Фахри Ахмедов от сектор „Пътна полиция“ при ОД на МВР - Шумен, предаде репортер на Радио „Фокус“ – Шумен. Към момента това е единствената стационарна камера на територията на областта, полицията разполага и с три мобилни системи за контрол на скоростните режими: по един автомобил, оборудван с видеоконтрол в сектор „Пътна полиция“ - Шумен, Районно управление „Полиция“ – Велики Преслав и Районно управление „Полиция“ – Нови пазар. \r\nОтносно искането да бъдат поставени стационарни камери между селата Веселиново и Радко Димитриево на пътя Шумен – Карнобат и на главен път Шумен – Силистра, ст. инсп. Ахмедов посочи, че това е процедура, която ще отнеме време. Необходимо е да бъде направено искане до ГД „Национална полиция“, стационарната камера трябва да да бъде охранявана, освен това поставянето и е свързано с обработка на електронни фишове. „Съответно към настоящия момент в сектора не разполагаме с толкова служители, които да обработват нарушенията на още една стационарна камера. Има идеи за изграждане на единен център, в който да се обработват всички фишове от цялата страна. Но това са проекти, които евентуално ще се реализират в бъдеще“, обясни ст. инсп. Фахри Ахмедов. По думите му, по-целесъобразно и по-голям дисциплиниращ ефект ще има активното използване на мобилни системи за контрол на скоростта в посочените пътни участъци.\r\nИвелина ИВАНОВА", "date": "2017-07-05", "title": "Ст. инсп. Фахри Ахмедов, Пътна полиция – Шумен: Около 3 000 нарушения на месец се констатират през лятото със стационарната камера на 7-ми км по пътя Шумен – София"}
{"url": "http://www.focus-news.net/news/2017/07/05/2412367/ep-s-merki-sreshtu-uvelichavaneto-na-zabolyavaniyata-ot-hiv-tuberkuloza-i-hepatit-c.html", "text": "В сряда евродепутатите призоваваха Комисията да разработи всеобхватна и дългосрочна рамка на ЕС за справяне с ХИВ/СПИН, туберкулозата и вирусния хепатит, се казва в съобщение от пресслужбата на ЕП.\r\nНеобходими са хармонизирани на равнище ЕС програми, които да могат да открият навреме огнищата на инфекции, да оценяват тенденциите в заболеваемостта, да предоставят прогнози за тежестта на заболяването и да проследяват ефективно в реално време веригата на диагнозата, лечението и полагането на грижи. \r\nПарламентът подчертава, че ХИВ продължава да бъде заразната болест, водеща до най-силно социално стигматизиране и призовава ЕК и държавите членки да улеснят достъпа до иновативно лечение, включително за най-уязвимите групи, и да работят за борба със социалното стигматизиране. Евродепутатите насърчават държавите членки да направят тестовете за ХИВ безплатни, за да гарантират ранното откриване на вируса. \r\nТуберкулозата, която е основната причина за смърт при пациентите, живеещи с ХИВ, се е превърнала в сериозна трансгранична заплаха за хората в един глобализиран свят, в който мобилността на населението се увеличава. Броят на заразените с туберкулоза в света се покачи за трета поредна година през 2014 г. \r\nЕвродепутатите подчертаха, че е важно да се овладее възникващата криза с антимикробната резистентност и призоваха европейските лидери да си сътрудничат за установяване на трансгранични мерки за предотвратяване разпространението на туберкулозата и съвместни действия. \r\nОтносно вируса на хепатит C, евродепутатите заявиха, че над 90% от пациентите нямат изявени симптоми при заразяване с вируса, държавите членки нямат стандартизиран протокол за скрининг за хепатит, а броят на засегнатите лица не трябва да се подценява. Те призоваха Комисията да даде ход на мултидисциплинарен план, който да стандартизира скрининга, тестването и протоколите за лечение, както и ще премахне хепатит C в ЕС до 2030 г. \r\nРезолюцията беше приета с гласуване с вдигане на ръка. Бързи факти\r\n‒         През 2015 г., от 31 държави от ЕС/ЕИП са докладвани почти 30 000 диагностицирани нови случаи на заразяване с ХИВ; \r\n‒         120 000 души от европейския регион са развили мултирезистентна туберкулоза; \r\n‒         Вирусният хепатит (HCV) е считан за една от най-сериозните заплахи за общественото здраве в световен мащаб; \r\n‒         Според Европейския център за профилактика и контрол върху заболявания един от всеки седем души, които живеят с ХИВ, не знаят, че са серопозитивни; \r\n‒         Средното време между заразяването с ХИВ и диагностицирането на вируса е четири години; \r\n‒         От общо 10 млн. смъртни случаи, дължащи се на лекарствената резистентност, които според сведенията биха мига могли да настъпят ежегодно до 2050 г., около една четвърт ще бъдат причинени от резистентните на лекарства щамове на туберкулоза.", "date": "2017-07-05", "title": "ЕП с мерки срещу увеличаването на заболяванията от ХИВ, туберкулоза и хепатит C"}
{"url": "http://www.focus-news.net/news/2017/07/05/2412358/vitsepremierat-ekaterina-zaharieva-nyama-ofitsialna-informatsiya-podpisvaneto-na-dogovora-za-dobrosasedstvo-s-makedoniya-da-se-otmenya-dogovoreno-e-da-praznuvame-zaedno-ilinden.html", "text": "Официална информация, че подписването на договора се отменя нямаме. Важното е договорът да се сключи и да постигнем съгласие по текстовете, някои от тях остават за техническо изчистване. Това каза пред журналисти в Народното събрание вицепремиерът Екатерина Захариева преди изслушването й в Комисията по външна политика за Договора за добросъседство между България и Македония и информацията в македонски медии, че договорът няма да бъде подписан на 2 август, предаде репортер на Агенция „Фокус“. „Нямаме такава информация. На срещата в България е договорено да празнуваме заедно Илинден“, посочи тя. „Тази информация изтече вчера. В Дубровник, когато се видяхме с колегата Никола Димитров, той спомена за срещата в Черна гора и че все още няма точни часове кога започва, както и че ще направят всичко възможно това да се случи на 2 август сутринта“, обясни Екатерина Захариева. \r\nБиляна ИВАНОВА", "date": "2017-07-05", "title": "Вицепремиерът Екатерина Захариева: Няма официална информация подписването на Договора за добросъседство с Македония да се отменя, договорено е да празнуваме заедно Илинден"}
{"url": "http://www.focus-news.net/news/2017/07/05/2412368/borislav-inchev-kmet-na-plovdivskiya-rayon-yuzhen-nyama-da-se-stigne-do-zatvaryane-na-detski-yasli-v-kvartalite-komatevo-i-kyuchuk-parizh.html", "text": "Няма да се стигне до затваряне на детски ясли в кварталите „Коматево“ и „Кючук Париж“, тъй като е осигурен достатъчен брой медицински сестри. Това каза за Радио „Фокус“ – Пловдив Борислав Инчев, кмет на район „Южен“ в Пловдив след като имаше опасност детските заведения да спрат да работят заради напускане на медицинския персонал. „Яслената група в кв. „Коматево“ продължава да функционира без ден прекъсване. Има изготвен график и медицински сестри от други детския ясли в града дават дежурства, за да може да функционира детската градина „Ралица“. Към момента имаме три кандидатствали медицински сестри, на които вече им изтичат сроковете за предизвестите от предишните работодатели. След изтичането на тези срокове, те ще бъдат назначени към съответните детски ясли, в резултат на което ще станат титуляри в яслената група в кв. „Коматево“, обясни Борислав Инчев. Районният кмет смята, че проблемът с недостига на медицински сестри няма как да бъде решен, защото и в национален мащаб има свободни позиции за няколко хиляди специалисти. „Тези три медицински сестри, които искат да бъдат назначени, са в пенсионна възраст. Няма хора в трудоспособна възраст, които да имат съответното образование, за да могат да работят в детски ясли и да полагат грижи за децата“, коментира Инчев. \r\nРазмерът на възнаграждението също играе важна роля тази професия да бъде нежелана и да има недостиг на кадри. „В крайна сметка ние сме хора и ни е необходима някаква сума пари, с която да съществуваме и да си осигурим най-необходимите неща. Възнаграждението на всички медицински сестри в Пловдив е едно и също – 570 лева, считано от 1 юли. Успях да разбера, че възнаграждението е проблем за една част от медицинските сестри. Разбира се, всяка от тях би искала и има очаквания за по-голям размер на заплащането, което получава. Тези три медицински сестри, които искат да работят в яслените групи, трябва да бъдат похвалени, защото правят компромис и работят, въпреки заплащането и въпреки възрастта си“, подчерта Борислав Инчев. Той смята, че достойното възнаграждение на медицинските сестри е национален проблем и трябва да се реши на високо равнище.  „Трябва да се помисли и за сферата на медицинските специалисти и да е ясно в обозрим период от време какво може да си позволи държавния бюджет и какво да се очаква. Несигурността също действа като възпрепятстващ фактор за това определени хора да решат да започнат работа в общинско учреждение. В частния сектор възнагражденията могат да бъдат индивидуално договаряни на база на това дали има възможност в конкретния момент. В общинските учреждения заплатите са едни и същи за всички служители“, каза още кметът на район „Южен“ в Пловдив. Борислав Инчев смята, че трябва да бъде предприет комплексен подход за решаване на проблема с недостига на медицински сестри в България.\r\nТони МИХАЙЛОВ", "date": "2017-07-05", "title": "Борислав Инчев, кмет на пловдивския район „Южен“: Няма да се стигне до затваряне на детски ясли в кварталите „Коматево“ и „Кючук Париж“"}
{"url": "http://www.focus-news.net/news/2017/07/05/2412370/kyustendil-okolo-660-metra-vodoprovodna-mrezha-sa-podmeneni-iztsyalo-v-selo-konyavo.html", "text": "Около 660 метра водопроводна мрежа са подменени изцяло в кюстендилското село Коняво. Това съобщи за Радио „Фокус” – Кюстендил Даниела Божилова, кмет на населеното място. Цялото трасе на водопроводната мрежа е с дължина от 8 километра. „Имаме вече нов водопровод в този участък. Той беше с най-много повреди и аварии. Миналото лято имахме около 10 аварии и хората останаха без вода”, подчерта Божилова. По думите й, участъкът е бил много стръмен, но фирмата-изпълнител е успяла да си свърши добре работата. След подмяната на водопровода се е извършила и подмяна на настилката.\r\nВенцеслав ИЛЧЕВ", "date": "2017-07-05", "title": "Кюстендил: Около 660 метра водопроводна мрежа са подменени изцяло в село Коняво"}
{"url": "http://www.focus-news.net/news/2017/07/05/2412369/blagoevgrad-gradat-stava-stolitsa-na-italianskoto-izkustvo.html", "text": "Жители и гости на Благоевград ще имат възможност да се потопят в изяществото на италианското изкуство този месец. Това съобщиха от пресцентъра на Община Благоевград. Две изключителни изложби ще гостуват в Градска художествена галерия и Регионален исторически музей-Благоевград. На 7 юли/ петък/ от 18.00 часа италианският художник Алесандро Киарапа ще представи своя самостоятелна изложба в благоевградската художествена галерия. Специален гост на събитието ще бъде Н.Пр. Антонио Таркуинио, почетен Консул на Република Италия. \r\nИмето на изложбата препраща към още един гениален италианец, поет и писател, литератор, философ- Данте Алигиери и е „Божествена комедия“. Алесандро Киарапа е роден в Пополи, Италия през 1994 г. Той е един от ярките таланти на съвременното изкуство в Италия. За своите произведения художникът казва, че ги вижда в ума си. Изкуствоведката Пламена Димитрова-Рачева  казва за Алесандро, че неговите образи съчетават различни чувства, включително удивление и непокорство, болка и устрем, страдание и възторг. Според нея изкуството му носи концепция свързана с традициите на ренесансовия неоплатонически възглед, но е духовно развита и рядко оригинална като индивидуално мислене и стил. \r\nОще една изключителна изложба очаква почитателите на изобразителното изкуства на 18 юли. Тя ще бъде открита от 17.00 часа в Регионален исторически музей. Историята на гостуващата изложба от Италия започва с изтъкнатия творец и дългогодишен преподавател във Факултета по изкуствата на ЮЗУ „Н. Рилски“ – Благоевград доц. д-р Здравка Лисийска. Тя е забелязана на форум в Милано от местни художници, които проявяват интерес към нейните картини и към страната й. Общо 35 художници ще посетят Благоевград, за да представят съвременното изкуство на Италия пред българска аудитория.", "date": "2017-07-05", "title": "Благоевград: Градът става столица на италианското изкуство"}
{"url": "http://www.focus-news.net/news/2017/07/05/2412352/telma-makedoniya-sled-seriyata-zemetreseniya-v-makedoniya-v-ohridskoto-selo-skrebatno-e-postavena-nova-seizmichna-stantsiya.html", "text": "След повече от хиляда земетресения, които разлюляха Македония през последните три седмици, в охридското село Скребатно е поставена нова сеизмична станция, чрез която да бъде следена ситуацията, предава скопският телевизионен канал „Телма“.\r\nПоследният засега трус в Македония е регистриран в 8.41 часа (местно време), със сила от 2,8 по скалата на Рихтер. \r\nВ нощта срещу сряда Македония бе разлюляна от няколко земетресения с различна степен на интензивност. Пет минути след полунощ (местно време) земетресение с магнитуд 4.1 разтърси района край Охрид. Трус със сила от 3,8 по скалата на Рихтер бе регистрирано на територията на Македония в 6.29 часа (местно време). Земетресението, едно от поредицата, която разлюлява Македония вече близо три седмици, бе усетено и в съседно Косово.Тереза Герова", "date": "2017-07-05", "title": "„Телма“ (Македония): След серията земетресения в Македония: В охридското село Скребатно е поставена нова сеизмична станция"}
{"url": "http://www.focus-news.net/news/2017/07/05/2412372/pazardzhik-16-samosvala-s-otpadatsi-byaha-izvozeni-sled-pochistvane-vav-velingrad.html", "text": "16 самосвала с отпадъци бяха извозени след почистване във Велинград, съобщи за Радио „Фокус - Пазарджик Боряна Кирилова, експерт в Община Велинград. В рамките на 3 дни общо 25 работника от сметопочистващата фирма в града отстраняваха клони, саморасли дръвчета, също окосиха тревните площи и прибраха битовите отпадъци по ул. „Димитър Талев“, която е една от най-замърсените в курорта.", "date": "2017-07-05", "title": "Пазарджик: 16 самосвала с отпадъци бяха извозени след почистване във Велинград"}
{"url": "http://www.focus-news.net/news/2017/07/05/2412373/sliven-obshtinskite-saveti-v-sliven-kotel-i-tvarditsa-otmeniha-diskriminirashti-tekstove-v-naredbite-si-za-priem-v-detskite-yasli-gradini-i-podgotvitelni-grupi.html", "text": "След протести на Окръжна прокуратура – Сливен, Общинските съвети в Сливен, Котел и Твърдица отмениха дискриминиращи текстове в наредбите си за прием и преместване на деца в общинските детски ясли, градини и подготвителни групи към училищата. Това съобщиха от пресцентъра на Апелативна прокуратура-Бургас. Окръжна прокуратура – Сливен внесе протести срещу част от разпоредбите от Наредбите за реда и условията за записване на деца в общински детски ясли, градини и подготвителни групи към училищата на територията на Община Сливен, Котел и Твърдица. След внесените протести, Общинските съвети в трите общини отмениха актовете си и по същество признаха правотата на прокурорските актове.\r\nОкръжната прокуратура в Сливен е протестирала разпоредбите в частта, която позволява прием на деца „само ако родителят няма финансови задължения, към посещаването до момента“ и даването на предимство за деца, кандидатстващи в учебно заведение, в което работи единият от родителите.\r\nСлед като трите Общински съвета отмениха цитираните части от Наредбите, цитираните по-горе изменения са отменени.", "date": "2017-07-05", "title": "Сливен: Общинските съвети в Сливен, Котел и Твърдица отмениха дискриминиращи текстове в наредбите си за прием в детските ясли, градини и подготвителни групи"}
{"url": "http://www.focus-news.net/news/2017/07/05/2412374/vitsepremierat-ekaterina-zaharieva-nadyavam-se-tazi-sabota-i-nedelya-da-badat-izchisteni-ostanalite-tehnicheski-detayli-po-dogovora-za-dobrosasedstvo-s-makedoniya.html", "text": "Надявам се тази събота и неделя да бъдат изчистени останалите технически детайли по Договора за добросъседство с Македония. Това каза пред журналисти в Народното събрание вицепремиерът Екатерина Захариева преди изслушването й в Комисията по външна политика за Договора за добросъседство между България и Македония, предаде репортер на Агенция „Фокус“.\r\n„Предстои финалният кръг на преговорите, преди да бъде подписан договорът. Ще направим всичко възможно това, което е преди всичко в национален интерес на България, да се случи. Който работи срещу това, работи против националния интерес на България“, коментира външният министър. „Редица български правителства с ясен мандат от 2012 година, с решение на МС, следват една и съща политика по отношение на Договора за добросъседство“, поясни Екатерина Захариева. „Аз поисках това изслушване във външна комисия в НС, защото се надявам това да е една от темите, по която да имаме национално обединение всички политически партии, както досега сме работили досега“, посочи тя. „За да запозная колегите в НС с хода на преговорите, в които има 11 кръга, не само от това правителство, те продължават години наред. С насоките и с това по, което Бойко Борисов, Зоран Заев, аз и колегата Никола Димитров постигнахме напредък. Останаха за изчистване някои технически детайли, с които се надявам да приключим тази събота и неделя“, каза още външният министър. \r\nБиляна ИВАНОВА", "date": "2017-07-05", "title": "Вицепремиерът Екатерина Захариева: Надявам се тази събота и неделя да бъдат изчистени останалите технически детайли по Договора за добросъседство с Македония"}
{"url": "http://www.focus-news.net/news/2017/07/05/2412375/vidin-2-kilometrova-kolona-ot-tovarni-avtomobili-se-e-obrazuvala-na-izhod-ot-stranata-na-dunav-most-2.html", "text": "2-километрова колона от товарни автомобили се е образувала на изход от страната на „Дунав мост 2“. Това съобщиха от пресцентъра на ГД „Гранична полиция“.  По данни към 13.30 часа на българо-румънската граница трафикът е интензивен, като на ГКПП „Дунав мост- Видин“ е имало 2-километрова колона от товарни автомобили на изход, а на ГКПП „Дунав мост-Русе“ на изход се е образувала колона от 1 км. На българо-турската граница трафикът също е интензивен. На ГКПП-Капитан Андреево има 2-километрова опашка от товарни автомобили на изход.  На българо-сръбската, българо-македонската и българо-гръцката граница  трафикът е нормален на всички гранични пунктове.", "date": "2017-07-05", "title": "Видин: 2-километрова колона от товарни автомобили се е образувала на изход от страната на „Дунав мост 2“"}
{"url": "http://www.focus-news.net/news/2017/07/05/2412371/hurriyet-v-turtsiya-sa-zadarzhani-shestima-chlenove-na-islyamska-darzhava-planirali-teroristichen-atentat-sreshtu-opozitsionnata-rnp.html", "text": "Турската полиция задържа шестима членове на близкоизточната радикална групировка „Ислямска държава“, планирали терористичен атентат срещу „Поход за справедливост“, организиран от най-голямата опозиционна сила в страната - Републиканска народна партия (РНП) на Кемал Кълъчдаролу, съобщава вестник Hurriyet.\r\nПолицията е действала срещу шестима души след получаване на разузнавателна информация от полицейското управление в Кайсери, съгласно която джихадистката групировка ще извърши атака срещу „Поход за справедливост\".\r\nДвама от заподозрените, които са наели черен микробус в Кайсери ден по-рано, са задържани в северозападната провинция Коджаели, през чиято територия преминава маршът. Останалите шестима са задържани в Кайсери. Тереза Герова", "date": "2017-07-05", "title": "Hurriyet: В Турция са задържани шестима членове на „Ислямска държава“, планирали терористичен атентат срещу опозиционната РНП"}
{"url": "http://www.focus-news.net/news/2017/07/05/2412378/sliven-varhovniyat-administrativen-sad-okonchatelno-otmeni-tekstove-ot-naredba-na-obshtinskiya-savet-s-koito-se-zabranyava-dvizhenieto-na-patni-prevozni-sredstva-s-zhivotinska-tyaga.html", "text": "След протест на Окръжна прокуратура – Сливен, Върховният Административен съд (ВАС) окончателно отмени текстове от наредба на Общински съвет – Сливен, с която се забранява движението на пътни превозни средства с животинска тяга. Това съобщиха от пресцентъра на Апелативна прокуратура-Бургас. \r\nВАС потвърди Решение на Административен съд – Сливен, с което е отменена част от Наредба на Общински съвет в града, с която се забранява движението на пътни превозни средства с животинска тяга на територията на населено място. В Решението си ВАС е определил протестирания текст, като незаконосъобразен и постановен в противоречие с закона за нормативните актове. \r\nСпоред решението на съда, така формулираната забрана противоречи на принципа на съразмерност, залегнал в Административнопроцесуалния кодекс, като се засяга права и законови интереси на граждани в степен по-голяма от необходимото за осъществяване целта, за която е издадена правната норма. В мотивите на протестирания административен акт на Общински съвет – Сливен липсват конкретни причини за налагане на оспорената забрана. Констатирано е, че по отношение на улиците в населено място, които не представляват едновременно и участъци от републикански и общински пътища, е приложим Закона за движение по пътищата. Според него, всеки водач на пътно превозно средство, включително и такива с животинска тяга, има право да се движи по пътища, отворени за обществено ползване, като спазва установените правила за движение.\r\nРешението на ВАС е окончателно и не подлежи на обжалване.", "date": "2017-07-05", "title": "Сливен: Върховният Административен съд окончателно отмени текстове от наредба на Общинския съвет, с които се забранява движението на пътни превозни средства с животинска тяга"}
{"url": "http://www.focus-news.net/news/2017/07/05/2412376/metodi-biserkov-obshtina-petrich-parviyat-gradoustroystven-plan-na-grada-e-ot-1924-godina.html", "text": "От 1920 до 1934 година Петрич е бил административен център на днешна Благоевградска област. Това каза за Радио „Фокус“ - Пирин Методи Бисерков, началник на Дирекция „Образование“ към Община Петрич. Това определено носи много позитиви за града, тъй като всъщност тогава се полагат и основите на градоустройството. Бисерков уточни, първият градоустройствен план на Петрич е от 1924 година. Именно това е времето, в което градът започва да придобива вида на един европейски град. Има няколко събития от този период, които са от изключителна важност и получават дори световен отзвук, като едно от тези събития е Петричкият инцидент от 1925 година или така известната българо-гръцка война. Бисерков обясни, че това е един военен конфликт, който няма прецедент в световната история и който е единственият случай, когато „Обществото на народите“ успява да реши по мирен път един военен конфликт между две съседни държави. „За наше щастие решението е в полза на българската държава. Резултатът за Петрич е видим – до ден днешен сградата на днешното Четвърто основно училище, тогава на Петричката гимназия, е построена с репарациите, които Гърция е задължена да изплати на България. След 1944 година е периодът на т.нар. социализъм в Петрич, в който период градът придобива своя съвременен облик и е така до ден днешен, когато Петрич се развива много бурно и динамично, като един модерен, европейски и проспериращ град“, каза още Методи Бисерков.\r\nНатали СТЕФАНОВА", "date": "2017-07-05", "title": "Методи Бисерков, Община Петрич: Първият градоустройствен план на града е от 1924 година"}
{"url": "http://www.focus-news.net/news/2017/07/05/2412379/vidin-uslovni-prisadi-sa-nalozheni-za-kanaldzhiystvo-na-trima-podsadimi-ot-grad-kula.html", "text": "По четири месеца „лишаване от свобода“, с изпитателен тригодишен срок, и глоби в размер на по 2 500 лв. за всеки са наказанията, наложени на Д. Вълчев (на 28 години), Р. Вълчев (на 24 години) и П. Рангелов (на 50 години), обвинени от Районна прокуратура –Кула в незаконно превеждане на лице през границата на страната. Това съобщиха от пресцентъра на Апелативна прокуратура-София.\r\nПрез м. октомври 2016 г. свидетелите Р. Цветков и Г. Георгиев, извършвали журналистическо разследване за БТВ Медия Груп. С тази цел те отишли в гр. Кула, обл. Видин, където единият от тях влязъл в контакт с местни жители, които имали информация и отношения във връзка с незаконното превеждане на физически лица през държавната граница. \r\nКато се представил за друго лице, Георгиев се срещнал с двамата от подсъдимите – братята Миткови, с които се уговорил срещу сумата от 600 лв. да бъде преведен през българо-сръбската граница. От своя страна те следвало да намерят човек, който ще осигури извеждането. \r\nМиткови успели да уговорят техния съгражданин от гр. Кула – подсъдимият П. Рангелов, като го склонили срещу сумата от 250 лв., да осигури човек, който пеша ще преведе Георгиев през границата от България в Сърбия. \r\nНа 03.11.2016 г., в изпълнение на поисканото от него, Рангелов транспортирал Георгиев с лек автомобил от гр. Кула до с. Големаново. Там той го срещнал с Б. Младенов, който бил ангажиран от него за непосредствено извършване на превеждането през границата срещу сумата от 100 лв. \r\nОколо 4 часа сутринта, след двучасово преминаване през полето на с. Големаново в посока българо-сръбската граница, Б. Младенов се уплашил от светлини на моторни превозни средства и се разколебал да стигне до границата. Той оставил Георгиев сам и се прибрал в селото. \r\nВ съдебно заседание по делото, образувано по обвинителен акт на Районна прокуратура – Кула, тримата подсъдими се признаха за виновни и сключиха споразумение с прокуратурата, което съдът одобри. \r\nОпределението на съда има характер на влязла в сила присъда. \r\nДеянията, свързани с т. н. „каналджийство“, са характерни за Кулския съдебен район, където през последните години е налице постоянен мигрантски поток.", "date": "2017-07-05", "title": "Видин: Условни присъди са наложени за каналджийство на трима подсъдими от град Кула"}
{"url": "http://www.focus-news.net/news/2017/07/05/2412362/panika-strah-i-trevozhnost-sled-seriyata-zemetreseniya-v-makedoniya-obzor.html", "text": "Три нови земетресения с различна степен на интензивност бяха регистрирани на територията на Македония в часовете след полунощ. Последният от поредицата трусове е от 8.41 часа (местно време), със сила от 2,8 по скалата на Рихтер. През нощта обаче районът на Охрид бе разтърсен от две по-силни земетресения. В 6.29 часа (местно време) охридчани бяха събудени от земетресение от 3,8 по Рихтер. За мнозина от жителите на македонския град обаче нощта така или иначе не премина спокойно – пет минути след полунощ ново земетресение с магнитуд 4.1 разтърси за пореден път района. И докато сеизмолозите обясняват, че се очакват по-слаби трусове, които обаче съвсем не представляват опасност, паниката, страхът и тревожността сред част от населението в региона са осезаеми. \r\nМакар в македонските медии да преобладават коментарите на експертите, които призовават хората към спокойствие, не липсва и информация за състоянието на обикновените хора, които вече близо трета седмица живеят в напрежение от серията земетресения – над хиляда на брой, на които станаха свидетели. \r\nТелевизия „Канал 5“ предава, че голяма част от жителите на Охрид са прекарали последната неспокойна нощ на плажовете под открито небе или в автомобилите си. Не са малко и онези, които са напуснали пределите на града. IT.mk, който представя актуална информация за сеизмологичната активност, съобщава: „Няколко седмици охридчани и туристите в града са изплашени от земетресенията. Това е видно през последните дни след силния трус от пета степен по скалата на Рихтер. Гражданите няколко дни след земетресението все още са нащрек и спят в колите“. \r\nСлед като привежда данни от Института по география при Природно- математическия факултет, съгласно които няма опасност от активиране на единствения жив вулкан на Балканите (Дувалото край село Косел), МРТ обръща внимание, че Министерството на отбраната отвори врати на военния лагер „Васко Карангелески\" за всички граждани, чиито домове имат щети от серията трусове и имат нужда от подслон, докато обстановката се нормализира. Медията информира, че вече се извършва оценка на щетите от трусовете, като към настоящия момент са докладвани щети на 170 съоръжения. Прието е и решение превантивно да бъде затворена една детска градина.\r\nСлед повече от хиляда земетресения, които разлюляха Македония през последните три седмици, в охридското село Скребатно е поставена нова сеизмична станция, чрез която да бъде следена ситуацията, предава на свой ред скопският телевизионен канал „Телма“.Тереза Герова", "date": "2017-07-05", "title": "Паника, страх и тревожност след серията земетресения в Македония (ОБЗОР)"}
{"url": "http://www.focus-news.net/news/2017/07/05/2412377/afp-donald-tramp-otpatuva-ot-sasht-za-poseshtenie-v-polsha-i-uchastie-v-sreshtata-na-g-20.html", "text": "Държавният глава на Съединените американски щати Доналд Тръмп отпътува в сряда за втората задгранична обиколка след встъпването си в длъжност, предава AFP. \r\nРепубликанецът се насочва към Европа, където най-напред ще посети Полша, а след това и съседната й Германия за участие в срещата на върха на „групата на двайсетте“. \r\nОчаква се в късните часове на сряда Тръмп да кацне във Варшава, където в реч ще представи визията си за американските отношения с Европа. Тереза Герова", "date": "2017-07-05", "title": "AFP: Доналд Тръмп отпътува от САЩ за посещение в Полша и участие в срещата на Г-20"}
{"url": "http://www.focus-news.net/news/2017/07/05/2412365/afp-katar-prizova-za-dialog-za-razreshavane-na-diplomaticheskata-kriza-v-persiyskiya-zaliv.html", "text": "Министърът на външните работи на попадналия в изолация Катар призова в сряда за „диалог“ за разрешаването на дипломатическата криза в Персийския залив, обвинявайки арабските държави в опит да подкопаят суверенитета на нацията, предава AFP.\r\n„Катар продължава да призовава за диалог\", заяви първият дипломат на Доха Мохамед бин Абдулрахман Ал Тани.\r\nСъщевременно колегите му от четирите арабски държави провеждат консултации в Кайро, за да обсъдят следващия им ход. Тереза Герова", "date": "2017-07-05", "title": "AFP: Катар призова за „диалог“ за разрешаване на дипломатическата криза в Персийския залив"}
{"url": "http://www.focus-news.net/news/2017/07/05/2412383/orf-den-sled-gnevnata-rech-v-ep-zhan-klod-yunker-zashtiti-pozitsiyata-si.html", "text": "Председателят на Европейската комисия Жан-Клод Юнкер защити позицията си, която изрази пред депутатите в Европейския парламент в сряда в гневна реч, в която нарече органа „нелеп“, предава австрийската медия ORF.\r\nЛюксембургският политик обаче помоли да бъде извинен за подбора на използваните думи. В разговор с председателя на ЕП Антонио Таяни, Юнкер отново  изрази своята дълбока загриженост от факта, че дебатите с лидерите на по-малките страни от ЕС очевидно се считат за по-маловажни от тези с представителите на по-големите държави от Общността.Тереза Герова", "date": "2017-07-05", "title": "ORF: Ден след гневната реч в ЕП: Жан-Клод Юнкер защити позицията си"}
{"url": "http://www.focus-news.net/news/2017/07/05/2412385/sliven-sadat-ne-dade-hod-na-deloto-sreshtu-sinyata-zona-v-grada.html", "text": "Административен съд – Сливен не даде ход на делото по протеста на Прокуратурата за Наредбата за условията и реда за платено почасово паркиране на моторни превозни средства или т. н. „синя“ зона в Сливен, предаде репортер на Радио „Фокус“ – Сливен. Причината е нередовно призоваване на гражданин, който се е присъединил към оспорването на Прокуратурата. Съдията по делото изисква доказателства, дали е спазена процедурата по приемана на Наредбата и дали е определена водеща комисия от Общински съвет Сливен. Делото е насрочено за 19 юли.", "date": "2017-07-05", "title": "Сливен: Съдът не даде ход на делото срещу „синята“ зона в града"}
{"url": "http://www.focus-news.net/news/2017/07/05/2412382/blagoevgrad-vtori-etap-ot-vavezhdaneto-na-evropeyskiya-model-obshta-ramka-za-otsenka-caf-se-provede-v-obshtinskata-administratsiyata.html", "text": "В Общинската администрацията в Благоевград се проведе  втори етап от въвеждането на Европейски модел „Обща рамка за оценка“ – CAF, по проект на Института по публична администрация (ИПА). Това съобщиха от пресцентъра на Община Благоевград. Ръководството на администрацията, което бе ангажирано изцяло с процеса по въвеждане.  Беше съставена работна група по самооценка от служители в различните функционални направления и нива, ръководени от главния секретар на община Благоевград София Янчева. \r\nРаботната група достигна до  консенсусни оценки по 28  подкритерии. Определените области за подобрение и съответстващите мерки са отразени в Доклада за самооценка и Плана за действие. По време на целия процес работната група бе подкрепяна експертно от специалисти от Института по публична администрация, като етапът завърши с връчване на удостоверения на участниците в работната група.\r\nОбщинска администрация Благоевград  е една от шестнадесетте пилотни администрации, които са избрани за партньори по проекта на ИПА „Въвеждане на Общата рамка за оценка (CAF) в администрациите“. С реализирането на проекта, се цели повишаване качеството на управление и организацията си на работа на всички нива, а с това да отговори на повишаващите се изисквания на гражданите към администрациите и административното обслужване в Община Благоевград. \r\nОбщата рамка за оценка CAF в публичния сектор е с особен фокус на организациите от държавната администрация в изпълнение на Стратегията за развитие на държавната администрация 2014-2020 г.", "date": "2017-07-05", "title": "Благоевград: Втори етап от въвеждането на Европейския модел Обща рамка за оценка – CAF, се проведе в Общинската администрацията"}
{"url": "http://www.focus-news.net/news/2017/07/05/2412357/valentin-krastev-gd-pbzn-oshte-dosta-dni-shte-prodalzhi-gaseneto-na-pozhara-v-smetishteto-kray-ihtiman.html", "text": "Пожарогасителните дейности на сметището край Ихтиман ще продължат още доста дни. Това каза за Агенция „Фокус“ говорителят на Главна дирекция „Пожарна безопасност и защита на населението“ Валентин Кръстев. „Пожарът все още не е потушен. Възникнал е преди около 4-5 дни“, посочи Кръстев. По думите му на място има 4 пожарни екипа. „Към момента не е ясна причината за възникване на пожара“, съобщи той.\r\nСтефан ПЕТРОВ", "date": "2017-07-05", "title": "Валентин Кръстев, ГД \"ПБЗН\": Още доста дни ще продължи гасенето на пожара в сметището край Ихтиман"}
{"url": "http://www.focus-news.net/news/2017/07/05/2412389/pazardzhik-rabotnik-e-postradal-pri-trudova-zlopoluka-v-grad-septemvri.html", "text": "Работник е пострадал при трудова злополука в град Септември, съобщи за Радио „Фокус“ – Пазарджик директорът на Инспекция по труда – Пазарджик инж. Васил Мезов. Той обясни, че инцидентът е станал при разрушаване на сграда, която се намира срещу сградата на Община Септември. „Дебело въже се е скъсало и е ударило работника по главата и тялото. Той е откаран в болница, без опасност за живота. Работникът е от село Симеоновец“, посочи Мезов. \r\nПричината за инцидента са неспазени изисквания за здравословни и безопасни условия на труд, заради което фирмата, извършваща разрушаването на сградата, ще бъде санкционирана.\r\nВаня НИКОЛОВА", "date": "2017-07-05", "title": "Пазарджик: Работник е пострадал при трудова злополука в град Септември"}
{"url": "http://www.focus-news.net/news/2017/07/05/2412388/kyustendil-lipsva-interes-kam-zastrahovaneto-na-pchelni-semeystva-v-regiona.html", "text": "Липсва интерес към застраховането на пчелни семейства в региона. Това каза пред  Радио „Фокус” – Кюстендил председателят на браншовия пчеларски съюз „Пчела” в Кюстендил Тихомир Стоицов. Според него, от страна на застрахователите липсва интерес и желание да се предлагат полици срещу кражба или отравяне на пчелни семейства, а това е най-големият бич за пчеларите. „От друга страна заболяванията сред пчелните семейства се доказват трудно, което води до непокриване на щетите от страна на застрахователите. Остават застраховки срещу пожари, наводнения и някои класически заболявания, но това не е основният проблем за нас”, каза Стоицов. Според него, на този етап липсва интерес и от страна на пчеларите към застраховането на своите пчелини. Основната причина е фактът, че според пчеларите се дават пари, а не се получава качествено и достатъчно покриване на евентуалните щети.\r\nВенцеслав ИЛЧЕВ", "date": "2017-07-05", "title": "Кюстендил: Липсва интерес към застраховането на пчелни семейства в региона"}
{"url": "http://www.focus-news.net/news/2017/07/05/2412391/borislav-inchev-kmet-na-rayon-yuzhen-v-plovdiv-novata-sgrada-na-detskata-gradina-v-kv-komatevo-shte-bade-napalno-gotova-za-zapochvaneto-na-uchebnata-godina.html", "text": "Новата сграда на детска градина „Ралица“ в кв. „Коматево“ в Пловдив ще бъде напълно готова за започването на учебната година. Това каза за Радио „Фокус“ – Пловдив Борислав Инчев, кмет на район „Южен“ в Пловдив. По думите му покривът на сградата е завършен, поставени са керемиди. „Сградата е с почти на 100 % облепена топлоизолация по външните стени. Поставена е дограма на първия етаж и на част от втория. Извършват се дейности по измазване на вътрешните помещения, които са в самия корпус. Работния график, разписан от строителя, върви по план, и нещата се случват. Целта ни е в началото на новата учебна година детската градина да бъде готова и въведена в експлоатация. В нея ще се премести една от  групите, която досега беше настанена в бараките, а други деца ще бъдат записани“, обясни Борислав Инчев. \r\nПо думите му от днешна гледна точка няма причина да се смята, че новата сграда няма да бъде довършена до началото на учебната година. „Оптимист съм в тази насока. Посещавам обекта два пъти седмично и наистина всичко върви по план. Ако се появи някакъв проблем, изпълнителите веднага ще ни уведомят и ще намерим най-бързото решение, за да няма бъдещи пречки по време на строителството“, коментира кметът на район „Южен“ в Пловдив.\r\nТони МИХАЙЛОВ", "date": "2017-07-05", "title": "Борислав Инчев, кмет на район „Южен“ в Пловдив: Новата сграда на детската градина в кв. „Коматево“ ще бъде напълно готова за започването на учебната година"}
{"url": "http://www.focus-news.net/news/2017/07/05/2412359/galya-topalova-nsap-vsichki-avtobusi-chiyto-marshrut-minava-po-magistrala-trakiya-se-dvizhat-s-okolo-1-chas-zakasnenie-zaradi-katastrofata.html", "text": "Всички автобуси, чийто маршрут минава през магистрала „Тракия“, се движат със закъснение, заради голямата катастрофа тази сутрин в района на Ихтиман. Горе-долу 1 час е закъснението. Това каза за Агенция „Фокус“ Галя Топалова, председател на Националното сдружение на автобусните превозвачи. По думите ѝ автобусите, които тръгват следобед по този маршрут се движат по Подбалканския път. „Закъсняват рейсовете от и за Пловдив, Стара Загора, Ямбол, Бургас, Кърджали, Сливен и изобщо всички, които трябва да минат по автомагистрала „Тракия“, допълни Топалова.\r\nСтефан ПЕТРОВ", "date": "2017-07-05", "title": "Галя Топалова, НСАП: Всички автобуси, чийто маршрут минава по магистрала „Тракия“, се движат с около 1 час закъснение, заради катастрофата"}
{"url": "http://www.focus-news.net/news/2017/07/05/2412392/tass-moldova-gruziya-i-ukrayna-izdgotviha-savmestna-deklaratsiya-do-bryuksel-za-chlenstvoto-im-v-es.html", "text": "Националните парламенти на Молдова, Грузия и Украйна изготвиха съвместна декларация, в която призовават Брюксел да бъде повдигнат въпроса за възможното им членство в структурите на Европейския съюз. Това заяви в сряда председателят на законодателния орган в Кишинев Андриан Канду, предава ТАСС.\r\n„Председателите на трите парламента подписаха съвместно заявление, в което молят ЕП да приеме резолюция, за да бъде дадена гласност на перспективата за членство на тези страни в ЕС\", обясни Канду в рамките на брифинг.\r\nМолдовският политик разясни, че документът ще бъде изпратен в Брюксел в навечерието на срещата на „Източното партньорство“, планирана за тази есен. Тереза Герова", "date": "2017-07-05", "title": "ТАСС: Молдова, Грузия и Украйна издготвиха съвместна декларация до Брюксел за членството им в ЕС"}
{"url": "http://www.focus-news.net/news/2017/07/05/2412390/petar-haralampiev-dabch-okolo-6-7-mln-balgari-zhiveyat-izvan-granitsite-na-stranata-shte-zasilim-rabotata-s-obshtnostite-ni-v-chuzhbina.html", "text": "Има над 3 млн. българи, които живеят извън границите на България, извън историческите ни общности, в САЩ, Великобритания, Франция и целия останал свят. Плюс още около 3 млн. българи, които са в традиционните ни общности. Това прави около 6-7 млн. българи. Това каза председателят на Държавната агенция за българите в чужбина Петър Харалампиев на заседание на Комисията по политиките за българите в чужбина, предаде репортер на Агенция „Фокус“. „В един момент може да се окаже, че най-вероятно доста повече българи живеят извън границите на нашата родина, отколкото в България“, коментира той. „Имаме много сериозни предизвикателства и трябва да засилим работата си в тази посока“, заяви Петър Харалампиев. „Приоритетите на агенцията в миналото бяха насочени към историческите ни общности, ще продължим тази традиция и още повече да засилим работата с българските исторически общности в чужбина“, обясни той. „Много важен наш приоритет ще бъде задълбочаване и засилване на работата с организации на българите, които са в държавите, където нямаме исторически общности“, допълни председателят на ДАБЧ. „До момента българската държава не е отделяла достатъчно сериозен ресурс, за разлика от държави като Унгария, Полша, Ирландия, които постигат сериозни резултати и те са видими в целия свят. Надявам се, че в правителството на „Обединени патриоти“ и ГЕРБ и в новите условия да обърнем повече внимание на това, за да използваме потенциала на цялата нация и да ангажираме общностите зад граница“, каза още Петър Харалампиев.\r\nБиляна ИВАНОВА", "date": "2017-07-05", "title": "Петър Харалампиев, ДАБЧ: Около 6-7 млн. българи живеят извън границите на страната, ще засилим работата с общностите  ни в чужбина"}
{"url": "http://www.focus-news.net/news/2017/07/05/2412381/api-vremenno-tovarnite-avtomobili-patuvashti-v-posoka-plovdiv-v-rayona-na-ihtiman-na-avtomagistrala-trakiya-se-prenasochvat-po-pat-i-8-sofiya-pazardzhik-pri-paten-vazel-ihtiman.html", "text": "Временно товарните автомобили, пътуващи в посока Пловдив, в района на Ихтиман на автомагистрала \"Тракия\", се пренасочват по път I-8 София - Пазарджик при пътен възел \"Ихтиман\" и се включват на автомагистрала \"Тракия\" при пътен възел \"Мухово\". Това съобщиха от пресцентъра на Агенция \"Пътна инфраструктура\". Необходимо е шофьорите да се движат с повишено внимание, като спазват поставената сигнализация и указанията на контролните органи. \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, \r\nинтернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-05", "title": "АПИ: Временно товарните автомобили, пътуващи в посока Пловдив, в района на Ихтиман на автомагистрала \"Тракия\", се пренасочват по път I-8 София - Пазарджик при пътен възел \"Ихтиман\""}
{"url": "http://www.focus-news.net/news/2017/07/05/2412395/ministar-nikolina-angelkova-shte-podkrepim-kmeta-na-peshtera-v-usiliyata-mu-da-prehvarli-za-upravlenie-na-obshtinata-peshterata-snezhanka.html", "text": "Ще подкрепим кмета на Пещера в неговите усилия, за да може пещерата Снежанка да се прехвърли за управление към Общината. Това каза в интервю за Радио „Фокус“ – Пазарджик министърът на туризма Николина Ангелкова след срещата си с кмета на Пещера Николай Зайчев и кметовете на Общините Брацигово и Батак. Тя посочи, че вече има такива примери като пещерата Леденика, която се управлява от Община Враца. „Смятам, че едно такова богатство, което се намира на територията на Община Пещера, трябва да се ползва от всички живеещи в общината, от всички граждани, за да може да се социализира и да се превърне в място за различни туристически атракции“, обясни Ангелкова. \r\nПо отношение на курорта „Свети Константин“ през тази година Министерството на туризма ще разшири подкрепата си за Регионалния фолклорен събор. „Той е под патронажа на министерството, но през тази година ще го подпомогнем финансово чрез нашето участие с отделен щанд. Успехът, който миналата година реализира този събор е видим и заслужава тези усилия да бъдат подкрепени“, каза още Николина Ангелкова.\r\nВаня НИКОЛОВА", "date": "2017-07-05", "title": "Министър Николина Ангелкова: Ще подкрепим кмета на Пещера в усилията му да прехвърли за управление на Общината пещерата Снежанка"}
{"url": "http://www.focus-news.net/news/2017/07/05/2412394/shumen-nereglamentiranite-prevozi-na-patnitsi-zastrashavat-oblastnata-i-obshtinska-transportna-shema.html", "text": "Нерегламентираните превози на пътници застрашават областната и общинска транспортна схема в Шумен, каза на заседанието на Областната транспортна комисия Деян Банков от „Пътнически автотранспорт“, предаде репортер на Радио „Фокус“ – Шумен. Вече има курсове с по един - двама пътници и това е сериозен проблем за фирмите, които обслужват съответните линии. „Всички са на определения лимит и става все по-трудно“, подчерта Банков. Той посочи, че нелегалният превоз върви в дублиране на редовни автобусни линии от градския транспорт и такива от междуселищния. „Това, което се наблюдава в градския транспорт, е струпване на такива автомобили в пиковите часове, с цел набиране на групи от пътници по автобусните спирки, което изключително затруднавя рейсовете и създава пряка опасност за безопасността, здравето и живота на пътниците“, каза Деян Банков. \r\nИво Кулев, председател на Асоциацията на таксиметровите превозвачи в Шуменска област също се съгласи, че т.нар. малки автобусни превозвачи по линиите затрудняват движението на превозните средства и създават сериозни предпоставки за катастрофи. Той обясни, че това всъщност са регламентирани таксита, т.е. обозначени като такива и с включени касови апарати, които обаче наемат пътници на нерегламентирани места. Кулев посочи, че в последните две години във всяко село се наблюдават поне няколко автомобила, които са на разположение на хората и предлагат нерегламентиран превоз. Той предложи в малките общини на квотен принцип да се определят даден брой таксита, които да бъдат освободени от т.нар. общински данък. Това до известна степен ще ограничи трафика на рисковите „цветни“ автомобили. Владимир Събев от Община Шумен обясни, че в закона няма опция, която да предложи освобождаването от заплащането на данъка. „В член 24 в от Закона за автомобилните превози е посочено, че първо се заплаща данъкът за таксиметрова дейност, сред това се получава разрешителното“, каза Събев.\r\nИвелина ИВАНОВА", "date": "2017-07-05", "title": "Шумен: Нерегламентираните превози на пътници застрашават областната и общинска транспортна схема"}
{"url": "http://www.focus-news.net/news/2017/07/05/2412384/yuri-aleksandrov-ssmvr-blizo-100-sluzhiteli-na-oblastnata-direktsiya-na-mvr-veliko-tarnovo-se-vklyuchiha-v-natsionalniya-protest-v-stolitsata.html", "text": "Близо 100 служители на Областната дирекция на МВР – Велико Търново се включиха в националния протест в София. Това съобщи за Радио „Фокус“ – Велико Търново Юри Александров от ОДМВР и член на Управителния съвет на Синдиката на служителите в МВР (ССМВР). Той допълни, че представители от всички районни управление от област Велико Търново са пътували до София с личен транспорт. Александров припомни, че първото им е искане е свързано с повишаване на основната работна заплата. „Тук не говорим за добавки, а за основна работна заплата, която не е бутана от МВР в продължение на повече от 5 години“, заяви Александров. \r\nВторото искане е за спешни промени в Закона за Министерство на вътрешните работи. „Искането ни е да увеличим правомощията на служителите и да обезпечим служителите на МВР с всичко, което им е необходимо за нормално изпълнение на служебните им задължения, което включва на първо място човешки ресурс, т.е. назначаване на нови хора и попълване на немалкия недокомплект в МВР, обезпечаване на служителите с необходимата техника и консумативи. Ние, синдикатите, се стараем да оказваме и оказваме необходимата синдикална защита на всички наши членове“, заяви Александров. Другото искане е за подготовка, изработване и внасяне в Народното събрание на проект на изцяло нов Закона за МВР.\r\n„Ако не ни чуят, ще седнем отново на масата на преговорите – това, което ни позволява закона, но евентуално ще се планира и ще има следващ протест, докато бъдем чути. Ние си поддържаме исканията, които сме подписали (всички синдикати на МВР) в тази обща декларация. Държим да има конструктивни преговори, които да ни гарантират увеличение на заплатите“, допълни синдикатът.\r\nНадежда КРЪСТЕВА", "date": "2017-07-05", "title": "Юри Александров, ССМВР: Близо 100 служители на Областната дирекция на МВР – Велико Търново се включиха в националния протест в столицата"}
{"url": "http://www.focus-news.net/news/2017/07/05/2412380/pazardzhik-okrazhniyat-sad-izslusha-pet-kompyutarni-ekspertizi-izgotveni-ot-6-veshti-litsa-po-deloto-za-razprostranenie-ideite-na-idil.html", "text": "Окръжният съд в Пазарджик изслуша 5 компютърни експертизи, изготвени от 6 вещи лица по делото срещу 14 обвиняеми за разпространение идеите на ИДИЛ, съобщи за Радио „Фокус“ – Пазарджик прокурорът по делото Недялка Попова. Тя обясни, че експертите са извлекли информацията от компютри, лаптопи и таблети на подсъдимите, иззети по време на претърсване в домовете им. „Експертите обясниха от кои компютри е информацията, какво съдържа тя: видеоклипове, снимки, а също и коя информация на какъв външен носител е качена“, допълни Попова. \r\nПо време на следващото съдебно заседание на 2 август се очаква да бъде изслушано вещото лице, което днес не е присъствало в залата, тъй като е извън страната. То е работило по две експертизи. „В следващите заседания ще чуем и експертизите на Александър Шунин и Пламен Орханкелиев, които са направили преводи съответно от арабски и турски език на текстовете във Фейсбук профилите на обвиняемите“, каза още прокурор Попова.\r\nВаня НИКОЛОВА", "date": "2017-07-05", "title": "Пазарджик: Окръжният съд изслуша пет компютърни експертизи, изготвени от 6 вещи лица по делото за разпространение идеите на ИДИЛ"}
{"url": "http://www.focus-news.net/news/2017/07/05/2412397/afp-es-i-yaponiya-postignaha-politichesko-saglasie-za-targovska-sdelka.html", "text": "Европейският съюз и Япония постигнаха „политическо съгласие“ за подписването на историческа търговска сделка. Това обяви европейският комисар по търговията Сесилия Малмстрьом, предава AFP.\r\n„Постигнахме политическо съгласие на министерско равнище за търговско споразумение между ЕС и Япония\", заяви Малмстрьом след разговори в Брюксел с японския външен министър Фумио Кишида.Тереза Герова", "date": "2017-07-05", "title": "AFP: ЕС и Япония постигнаха „политическо съгласие“ за търговска сделка"}
{"url": "http://www.focus-news.net/news/2017/07/05/2412398/plovdiv-vremenno-e-ogranicheno-dvizhenieto-po-pat-i-6-karlovo-vasil-levski-v-rayona-na-vasil-levski-poradi-katastrofa.html", "text": "Временно е ограничено движението по път I-6 Карлово - Васил Левски, в района на Васил Левски, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходният маршрут е: Карлово - Баня - Видраре - Куртово - път I-6.  Необходимо е шофьорите да се движат с повишено внимание, като спазват поставената сигнализация и указанията на контролните органи. \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, \r\nинтернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-05", "title": "Пловдив: Временно е ограничено движението по път I-6 Карлово - Васил Левски, в района на Васил Левски, поради катастрофа"}
{"url": "http://www.focus-news.net/news/2017/07/05/2412393/emil-hristov-gerb-vremennata-komisiya-za-prouchvane-na-izbora-na-nov-iztrebitel-ne-e-tribunal-ne-mozhe-otgovorni-institutsii-kato-prezidentstvoto-da-go-kazvat.html", "text": "Не може отговорни институции като президентството да казват, че ние сме трибунал. Не, не сме. Ние сме орган на Народното събрание. Това заяви пред журналисти Емил Христов – народен представител от ПГ на ГЕРБ и председател на новосъздадената Временната комисия за проучване изпълнението на процедурата по избор на нов тип боен самолет, непосредствено преди началото на първото ѝ заседание, предаде репортер  на Агенция „Фокус”. „Ще се стремим всички заседания на комисията да бъдат открити, доколкото това е възможно. Когато има класифицирана информация, ще ги правим закрити или само част от тях открити. Целта е на медиите и хората да бъде дадена колкото се може повече информация относно това как работи комисията, прозрачна ли е, какво се установява – данни, факти. Всички трябва да бъдат информирани максимално”, заяви Христов и уточни че днешното първо заседание също ще бъде открито, а основната точка в дневния ред е приемането на временни правила за работа. „Подготвили сме част от списъка с документи, които ще помолим министъра на отбраната да ни бъдат изпратени. Даваме около седмица срок, през който ние ще се готвим, докато получим документите. След това вече започваме работа. Нашата идея е да направим толкова заседания, колкото са необходими, така че до края на месец септември да можем да имаме изводи и заключения”, допълни още Емил Христов. Той поясни, че ще бъдат поканени на среща и разговор всички, за които се счита, че ще бъдат полезни за работата на комисията. „Аз си признавам, че искрено съм разочарован и изненадан, говоря с колегите и те също не приемат намесата на президентството в един такъв процес. Имам предвид, че ние сме парламентарна република, а Народното събрание има не само правото, но и задължението да се интересува какво и как се прави. Още повече, че това са огромни пари за българските мащаби”, аргументира се Христвов. „Притеснени сме от това, че от президентството, включително президентът и вицепрезидентът, се опитват да влязат в процеса, необосновано за нас. Това е манипулация на общественото мнение”, допълни още той. \r\nИван ЛАЗАРОВ", "date": "2017-07-05", "title": "Емил Христов, ГЕРБ: Временната комисия за проучване на избора на нов изтребител не е трибунал, не може отговорни институции като президентството да го казват"}
{"url": "http://www.focus-news.net/news/2017/07/05/2412396/petar-haralampiev-dabch-ambitsiyata-ni-e-da-se-opitame-da-napravim-balgarskiya-ezik-maturiteten-parvo-v-es-a-sled-tova-i-v-tseliya-svyat.html", "text": "Все повече българи в чужбина искат техните деца да учат български. Наша амбиция е да се опитаме да направим българския език матуритетен, първо в ЕС, а след това и в целия свят. Това ще рече да може нашите деца във Франция, Полша или където и да е да се явяват на матура по български език и тя да бъде призната. Това каза председателят на Държавната агенция за българите в чужбина Петър Харалампиев на заседание на Комисията по политиките за българите в чужбина, предаде репортер на Агенция „Фокус“. „Това е една много сериозна задача, мисля че с общи усилия бихме могли да постигнем сериозни успехи. Над 6-7 млн. българи живеят в чужбина, нека да дадем на активните деца възможност да запазят българския си език, да изкарат матурите там“, посочи той. „По този начин им се дава самочувствие и сила. Пътят няма да е лек, но ще продължим да работим“, обясни Петър Харалампиев. „Много важен приоритет, който ще продължим да развиваме е подкрепата на образователните звена на българите в света“, заяви председателят на ДАБЧ. „Има над 300 български училища и още около 500-700, които са по-скоро частни училища, където учат по 3-5 деца. Започваме и с тях да поддържаме комуникация, мислим да развием по-добро сътрудничество с МОН и Министерството на външните работи“, каза още той.\r\nБиляна ИВАНОВА", "date": "2017-07-05", "title": "Петър Харалампиев, ДАБЧ: Амбицията ни е да се опитаме да направим българския език матуритетен - първо в ЕС, а след това и в целия свят"}
{"url": "http://www.focus-news.net/news/2017/07/05/2412386/haskovo-dve-veshti-litsa-ot-ban-vzeha-probi-za-sravnitelno-izsledvane-na-vodata-v-grada-po-ekspertiza-naznachena-ot-rayonnata-prokuratura.html", "text": "Под ръководството на наблюдаващите прокурори от Районна прокуратура - Хасково – Р. Сираков, Н. Трендафилов и Т. Скорчева, две вещи лица от БАН – проф. Алексей Бендерев - ръководител секция „Хидрогеология“ в Геологическия институт при БАН и проф. Радослав Наков – директор на Геологическия институт при БАН, взеха водни проби за сравнително изследване на питейната вода от помпена станция 1 – Хасково, захранваща квартали в град Хасково. Това съобщиха от пресцентъра на Прокуратурата. Пробите ще бъдат изследвани в лабораторията на Института за ядрени изследвания и ядрена енергетика при БАН за съдържание на радиоактивни изотопи. В експертизата участва и проф. Ал. Стрезов от Института за ядрени изследвания и ядрена енергетика при БАН. „Срокът за изследване на водата е 45 дни“, съобщиха експертите. \r\nПробите за сравнително изследване за качеството на питейната вода в гр. Хасково се вземат по назначена комплексна експертиза от Районна прокуратура-Хасково. Целта е да се даде отговор на въпросите – налице ли е превишаване на допустимите стойности на уран и обща алфа активност на питейната вода от Помпена станция 1 - гр. Хасково, захранваща част от кварталите в гр. Хасково, съгласно изискванията на Наредба №9 за качеството на водата, предназначена за питейно-битови цели и на Наредба №1 за проучване, ползване и опазване на подземните води. \r\nВещите лица ще трябва да отговорят и на други въпроси, а именно - каква е причината за повишените съдържания на уран и обща алфа активност в подземните води за периода от 2010 г. до настоящия момент, възможни източници и пътища за тяхното проникване. \r\nДосъдебното производство, образувано от Районна прокуратура - Хасково на 19 април 2017 г., се води за укриване на информация за наличието на високо съдържание на уран и обща алфа активност в подземните води от сондажи на Помпена станция – 1 в гр. Хасково, от което са последвали немаловажни вреди – престъпление по чл. 353а от Наказателния кодекс.", "date": "2017-07-05", "title": "Хасково: Две вещи лица от БАН взеха проби за сравнително изследване на водата в града по експертиза, назначена от Районната прокуратура"}
{"url": "http://www.focus-news.net/news/2017/07/05/2412402/natsionalniyat-savet-za-tristranno-satrudnichestvo-shte-provede-zasedanie.html", "text": "На 6 юли, четвъртък, от 13.00 часа в Гранитна зала на Министерския съвет (МС) ще се проведе заседание на Националния съвет за тристранно сътрудничество. Това съобщиха от правителствената информационна служба. Социалните партньори ще обсъдят промени в Закона за местните данъци и такси, както и проект на Постановление на МС за определяне на нов размер на минималната работна заплата за страната през 2017 г. В дневния ред на заседанието е предвидено обсъждане и на промени в Кодекса за социално осигуряване и в Закона за семейните помощи за деца.", "date": "2017-07-05", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2017/07/05/2412400/predsedatelyat-na-grupata-na-bsp-lyava-balgariya-kaloyan-pargov-poiska-stolichniyat-obshtinski-savet-da-ne-prodalzhava-dogovorite-na-oditnite-komiteti-kam-tsgm-i-toplofikatsiya.html", "text": "Председателят на групата на \"БСП лява България\" в Столичният общински съвет (СОС) Калоян Паргов призова СОС да не продължава договорите на одитните комитети към Центъра за градска мобилност (ЦГМ) и \"Топлофикация София\". Това се случи по време на редовното заседание на Комисията по транспорт и туризъм, на което беше внесен доклад за одобряване на статута на одитните комитети на всички общински дружества, съобщиха от пресцентъра на Градския съвет на БСП-София. Освен това, лидерът на БСП-София настоя да бъдат уеднаквени текстовете в документите, които описват статутите на одитните комитети към всички общински дружества, тъй като те имат идентични правомощия.\r\n\"Одитът на Сметната палата установи по категоричен начин нарушения в работата на ЦГМ. Това повече от ясно показва, че одитният комитет, който е назначен, не си е свършил работата, коментира Калоян Паргов. - Видяхме каква работа върши този одитен комитет и доколко може да разчитаме на него. Колкото до случая с \"Топлофикация София\" - в момента предстои избор на ново ръководство, вече е обявен конкурс. И съвсем логично е да има и нов одитен комитет. Той ще трябва да одитира работата на предишното ръководство. Няма как да разчитаме на обективна оценка от комитета, който е работил със старото управление на \"Топлофикация София\". Одитните комитети трябва да контролират работата на дружествата, да дават предписания, да отстраняват нарушения и да информират нас, членовете на СОС в ролята ни на принципал, за да знаем какво се случва в тях. Задължение, което изобщо не се изпълнява\".\r\nКалоян Паргов коментира и внесения доклад за разширение на \"Зелената зона\" в районите \"Средец\" и \"Лозенец\" от 1 октомври. Според него това е поредната работа на парче от страна на управляващите в София.\r\n\"За пореден път искат разширяване на платената зона за паркиране с аргумента \"обществен интерес\", коментира Калоян Паргов. \"Тук обаче въпросът не е дали да бъде разширена или - не зоната за платено паркиране. Въпросът е свързан с цялостното функциониране на ЦГМ. В генералния план за организация на движението в София бяхме предвидили изграждане на подземни и надземни паркинги. И вече е време да изясним дали концепцията е да приберем автомобилите от централната градска част и широкия център в паркинги или да се откажем от нея. Защото няма как да очакваме хората да ползват паркинги, когато имат възможност да паркират по улиците в \"Синя\" или \"Зелена зона\". В крайна сметка, целта на паркингите е да приберем автомобилите от улиците в центъра, за да може комуналните дружества да си свършат работата. Говоря за миенето на улиците, за прибирането на боклука... Очевидно в момента управляващите в Столична община са се вторачили единствено и само в акумулирането на приходи, заради един заем, който трябва да бъде връщан. И използват да представят “Синята“ и „Зелената зона“ като единствена възможност за гражданите да паркират в центъра. А то изобщо не е така\", посочи още той.", "date": "2017-07-05", "title": "Председателят на групата на \"БСП лява България\" Калоян Паргов поиска Столичният общински съвет да не продължава договорите на одитните комитети към ЦГМ и \"Топлофикация\""}
{"url": "http://www.focus-news.net/news/2017/07/05/2412401/redzhep-tayip-erdogan-za-reshenieto-na-berlin-da-zabrani-negova-izyava-v-stranata-germaniya-izvarshva-samoubiystvo.html", "text": "В интервю за националния ежедневник Die Zeit държавният глава на Турция разкритикува остро решението на управляващите в Берлин да откажат разрешение за организиране на среща между него и сънародниците му, живеещи в Германия.\r\n„Германия извършва самоубийство“, предупреди Ердоган в интервюто, чието публикуване все още предстои, като същевременно подчерта, че ФРГ „трябва да коригира тази грешка“. \r\nПо отношение на кореспондента на вестник „Ди Велт“ Дениз Юджел, лидерът на Анкара изрази учудване, че се полагат толкова много усилия за един-единствен човек. „Фактът, че г-жа Меркел внесе спасяването на предполагаем терорист в дневния ред (на отношенията между Берлин и Анкара) за мен е много, много странно\", коментира Ердоган.Тереза Герова", "date": "2017-07-05", "title": "Реджеп Тайип Ердоган за решението на Берлин да забрани негова изява в страната: Германия извършва самоубийство"}
{"url": "http://www.focus-news.net/news/2017/07/05/2412387/emsc-oshte-dve-zemetreseniya-sa-registrirani-v-makedoniya-prez-poslednite-chasove.html", "text": "Два нови труса са регистрирани на територията на Македония през последните часове, показва справка на интернет страницата на Европейския средиземноморски сеизмологичен център.\r\nПървият от тях със сила 3,2 по скалата на Рихтер е от 13.51 часа (местно време). Епицентърът е на седем километра източно от Охрид и пет километра североизточно от село Косел, в близост да което се намира единственият активен вулкан на Балканския полуостров – Дувалото. \r\nМалко по-късно, в 14.47 (местно време), е регистриран по-слаб трус от 2,9 по скалата на Рихтер. Епицентърът му е бил на пет километра северозападно от Ресен и на шест километра северозападно от Янковец, с дълбочина от два километра. \r\nПо-слабо земетресение от 2,3 по скалата на Рихтер в района на Охрид е регистрирано в 9.47 часа (местно време). Тереза Герова", "date": "2017-07-05", "title": "EMSC: Още две земетресения са регистрирани в Македония през последните часове"}
{"url": "http://www.focus-news.net/news/2017/07/05/2412404/api-dvizhenieto-e-vremenno-ogranicheno-i-se-osashtestvyava-v-ednata-lenta-dvuposochno-po-pat-i-1-sofiya-botevgrad-v-rayona-na-yazovir-bebresh-poradi-avariral-tezhkotovaren-avtomobil.html", "text": "Движението е временно ограничено и се осъществява в едната лента двупосочно по път I-1 София - Ботевград, в района на язовир Бебреш, поради аварирал тежкотоварен автомобил. Това съобщиха от пресцентъра на правителствената информационна служба. Необходимо е шофьорите да се движат с повишено внимание, като спазват поставената сигнализация и указанията на контролните органи. \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, \r\nинтернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-05", "title": "АПИ: Движението е временно ограничено и се осъществява в едната лента двупосочно по път I-1 София - Ботевград, в района на язовир Бебреш, поради аварирал тежкотоварен автомобил"}
{"url": "http://www.focus-news.net/news/2017/07/05/2412403/petar-haralampiev-dabch-uspyahme-da-dadem-otpor-na-namesata-na-chuzhdi-litsa-v-kandidatstudentskata-kampaniya-v-bosilegrad.html", "text": "ДАБЧ категорично, защитавайки интереса на българите зад граница, се противопоставя на чужди органи, държави или частни лица да бъдат, каквито и да било посредници в отношенията с българската държава. Това каза председателят на Държавната агенция за българите в чужбина Петър Харалампиев на заседание на Комисията по политиките за българите в чужбина, предаде репортер на Агенция „Фокус“. „Напоследък това ескалира с кандидатстудентската кампания, която беше проведена в Р Сърбия. Тя беше много тежка, остра и саботирана от страна на частни лица от Сърбия и на представители от общинската администрация, представители на гимназията в Босилеград“, обясни той. „Благодарение на много бързата комуникация и ефективно взаимодействие между ДАБЧ, посланика в Р Сърбия, Министерство на външните работи, Министерство на образованието, беше даден отпор, за да помогнем на сънародниците ни, които искат да кандидатстват, това да се случи нормално“, заяви Петър Харалампиев. Според него това се прави, за да се разбере, че българската държава стои зад своите граждани. „България е независима държава и ще се държи като такава. Нейните органи твърдо ще защитават българите, независимо дали живеят в България или извън нея, за това сме категорични“, каза още председателят на ДАБЧ.\r\nБиляна ИВАНОВА", "date": "2017-07-05", "title": "Петър Харалампиев, ДАБЧ: Успяхме да дадем отпор на намесата на чужди лица в кандидатстудентската кампания в Босилеград"}
{"url": "http://www.focus-news.net/news/2017/07/05/2412408/smolyan-tarzhestveno-shte-bade-otbelyazan-traditsionniyat-hramov-praznik-sveta-nedelya-v-kvartal-raykovo.html", "text": "Тържествено ще бъде отбелязан традиционният храмов празник „Света Неделя” в квартал \"Райково\" в Смолян. Това съобщиха от пресцентъра на Общината. Днес от 18.00 часа ще бъде открита художествена изложба с картини на Галя Коджебашева и Цонка Дурева в изложбената зала на читалище „Балкански просветител”. На 6 юли от 18.00 часа ще бъде отслужена Вечерня в църквата „Св. Неделя”. \r\nНа 7 юли от 9.30 часа ще започне празнична св. литургия в храм „Св. Неделя”, а от 12.00 часа ще бъде раздадена благословен курбан. \r\nСъщия ден от 18.00 часа ще се състои празничен концерт на летния амфитеатър в двора на читалището. От 19.00 часа ще има народно веселие на площад „Св. Неделя”. \r\nОрганизаторите на тържествата - Община Смолян, читалище „Балкански просветител” и Църковното настоятелство „Света Неделя”, канят смолянчани да посетят събитията от празничната програма и да почетат паметта на Света Неделя.", "date": "2017-07-05", "title": "Смолян: Тържествено ще бъде отбелязан традиционният храмов празник „Света Неделя” в квартал \"Райково\""}
{"url": "http://www.focus-news.net/news/2017/07/05/2412407/politico-germaniya-iska-ravnostoen-dostap-do-kitayskite-pazari.html", "text": "Германия иска германският бизнес да има равностоен достъп до китайските пазари, при прозрачни процедури за обществени поръчки, предава Politico .\r\nТова заяви канцлерът Ангела Меркел на китайския президент Си Дзинпин.\r\nНа европейско ниво Германия ще настоява за по-бързо разрешаване на преговорите за китайския статут в Световната търговска организация (СТО), заяви Ангела Меркел.\r\nВ Берлин се надяват, че в близкото бъдеще ще има европейско-китайско инвестиционно споразумение, което един ден може да бъде разширено до спогодба за свободна търговия.\r\n„От моя страна дадох да се разбере, че очакваме винаги да получаваме равноправно отношение, и двете страни да си предоставят достъп до пазарите. Това е много важно за нашите компании“, каза германският канцлер.\r\nДвете страни ще работят съвместно по големия китайски проект „Един пояс, един път“.  Симеон Миланов", "date": "2017-07-05", "title": "Politico: Германия иска равностоен достъп до китайските пазари"}
{"url": "http://www.focus-news.net/news/2017/07/05/2412411/veliko-tarnovo-obezopasiha-sportno-igrishte-v-kvartal-kolyu-ficheto.html", "text": "Обезопасиха спортно игрище в квартал „Колю Фичето” във Велико Търново. Това съобщиха от пресцентъра на Община Велико Търново. Дейността бе възложена от Общината след сигнали на граждани. Теренът се намира в пространството между блоковете на улица „Полтава”. \r\nВеднага след постъпване на сигнала общинска комисия провери обекта. Установено бе, че части от оградата на игрището са с нарушена конструкция заради недобросъвестни прояви. Увредените панели са демонтирани, за да не възникне опасност за децата. Предстои възстановяването на целостта им и последващото им поставяне.\r\nКомисията е проверила и намиращите се в съседство в квартала в детски кътове. Установено е, че  те са в добро състояние и отговарят на условията за безопасност. Също след сигнал на граждани, до седмица ще бъде извършен частичен ремонт на детска площадка в кв. „Зона В”.", "date": "2017-07-05", "title": "Велико Търново: Обезопасиха спортно игрище в квартал „Колю Фичето”"}
{"url": "http://www.focus-news.net/news/2017/07/05/2412412/plovdiv-tezhko-e-sastoyanieto-na-zhenata-postradala-pri-katastrofata-na-patya-mezhdu-selo-vasil-levski-i-kalofer.html", "text": "Тежко е състоянието на 21-годишната жена, която пострада при катастрофа на пътя между село Васил Левски и Калофер около 15.20 часа. Това съобщиха за Радио „Фокус” - Пловдив от Спешния координационен център в Пловдив. Жената е с тежка черепнo-мозъчна травма. Тя е била хоспитализирана в Хирургическия блок на УМБАЛ „Св. Георги” в Пловдив.\r\nЦветана ТОНЧЕВА", "date": "2017-07-05", "title": "Пловдив: Тежко е състоянието на жената, пострадала при катастрофата на пътя между село Васил Левски и Калофер"}
{"url": "http://www.focus-news.net/news/2017/07/05/2412409/plovdiv-21-godishna-zhena-e-postradala-pri-katastrofa-na-patya-selo-vasil-levski-kalofer.html", "text": "21-годишна жена от Калофер е пострадала при катастрофа между лек и товарен автомобил на пътя село Васил Левски – Калофер. Това съобщиха за Радио „Фокус” - Пловдив от Областната дирекция на МВР - Пловдив. Младата жена е закарана в болница с травма на главата, няма повече информация за състоянието й. Инцидентът е станал към 15.20 часа. Няма данни за употреба на алкохол от страна на водачите. \r\nДвижението е затруднено, все още се извършва оглед на място. Събират се и разпилени части от автомобилите. Трафикът се пренасочва по пътя Карлово – Баня – Ведраре – Куртово – път I-6. Необходимо е шофьорите да се движат с повишено внимание и да спазват сигнализацията и указанията на контролните органи.\r\nЦветана ТОНЧЕВА", "date": "2017-07-05", "title": "Пловдив: 21-годишна жена е пострадала при катастрофа на пътя село Васил Левски – Калофер"}
{"url": "http://www.focus-news.net/news/2017/07/05/2412413/afp-rusiya-iran-i-turtsiya-vse-oshte-ne-sa-finalizirali-sporazumenieto-za-ustanovyavaneto-na-chetiri-zoni-za-sigurnost-v-siriya.html", "text": "Русия, Турция и Иран не успяха да постигнат разбирателство по време на мирните преговори в Астана, относно четирите бъдещи зони за сигурност в Сирия, предава AFP.\r\nРуската делегация водена от Александър Лаврентиев заяви, че след края на последните двудневни преговори в Казахстан, че документите за зоните за сигурност се нуждаят „от финализиране“, въпреки че са „почти договорени“ между трите сили.\r\nМосква и Техеран, които подкрепят сирийския президент Асад, и Анкара, която подкрепя бунтовниците се съгласиха още през май месец да изградят четири зони за деескалация на конфликта.\r\n„Все още не сме изградили директно зоните за деескалация“, каза Лаврентиев, който обаче добави, че „де факто“ такива зони вече съществуват.  Симеон Миланов", "date": "2017-07-05", "title": "AFP: Русия, Иран и Турция все още не са финализирали споразумението за установяването на четири зони за сигурност в Сирия"}
{"url": "http://www.focus-news.net/news/2017/07/05/2412410/reuters-kyurdskite-otryadi-za-narodna-samootbranasmyatat-che-ima-seriozna-opasnost-ot-sblasak-s-turtsiya-v-severna-siriya.html", "text": "Лидерът на сирийските кюрдски „Отряди за народна самоотбрана“ (ОНС) Сипан Хемо заяви, че разполагането на турски военни близо до контролираните от кюрдите територии в северозападна Сирия, е равнозначно на „обявяването на война“, предава Reuters .\r\nПопитан дали очаква конфликт с Турция в северна Сирия, кюрдският лидер отговори, че от двете страни е имало артилерийски обстрел в последните дни.\r\n„Тези турски приготовления достигнаха нивото на обявяване на война, и могат да доведат до избухването на сблъсъци в идните дни. Няма да седим безучастни срещу тази потенциална агресия“, каза Сипан Хемо. Симеон Миланов", "date": "2017-07-05", "title": "Reuters: Кюрдските „Отряди за народна самоотбрана“смятат, че има сериозна опасност от сблъсък с Турция в северна Сирия"}
{"url": "http://www.focus-news.net/news/2017/07/05/2412414/aleksandar-aleksandrov-sayuz-na-zarnoproizvoditelite-vidin-priklyuchi-zhatvata-na-echemik-v-regiona-srednite-dobivi-sa-okolo-600-kg-ot-dekar.html", "text": "Приключи жътвата на ечемик в региона, добивите са около 600 кг от декар, каза за Радио „Фокус“ – Видин Александър Александров, председател на Видинския съюз на зърнопроизводителите. Приключва и жътвата на рапица. „Във Видинския регион площите с ечемик са много малко, земеделските производители не проявяват интерес към тази култура заради ниските изкупни цени“, обясни Александров. Той допълни, че изкупните цени са между 220 лв. и 230 лв. за тон. Според земеделския производител болестите по площите, засети с ечемик, се увеличават и това също отказва земеделските производители да залагат площи с тази култура.\r\nАнна ЛОЗАНОВА", "date": "2017-07-05", "title": "Александър Александров, Съюз на зърнопроизводителите – Видин: Приключи жътвата на ечемик в региона, средните добиви са около 600 кг от декар"}
{"url": "http://www.focus-news.net/news/2017/07/05/2412417/prokurorskata-kolegiya-na-vss-opredeli-za-chlenove-na-komisiyata-po-konkursite-i-atestiraneto-shestima-magistrati-ot-vkp-vap-i-nsls.html", "text": "Прокурорската колегия на Висшия съдебен съвет (ВСС) определи за членове на Комисията по конкурсите и атестирането шестима магистрати. Това съобщиха от пресцентъра на ВСС. \r\nЧленовете на комисията са:\r\n- Симона Попова – прокурор във Върховната административна прокуратура (ВАП), Марио Василев, Петя Маринова и Нели Златкова – прокурори във Върховната касационна прокуратура (ВКП), Бисерка Стоянова и Лъчезар Лазаров – следователи в Националната следствена служба (НСлС). Магистратите са избрани от Общото събрание на прокурорите от Върховна касационна прокуратура, Общото събрание на прокурорите от Върховна административна прокуратура и Общото събрание на следователите от Националната следствена служба;\r\n- Прокурорската колегия определи 0% процента натовареност  при изпълнението на преките трудови задължения на действащите прокурори от ВКП и ВАП и следователи от НСлС, избрани за членове на комисията;\r\n- Решението е във връзка с предстоящото изтичане на едногодишния мандат по чл.37, ал. 8 от ЗСВ на избраните членове от Общите събрания на прокурорите от ВКП и ВАП и Общото събрание на следователите от НСлС, определени с решения на Прокурорската колегия по протокол №9/06.07.2016 г. и протокол № 6/08.02.2017 г.", "date": "2017-07-05", "title": "Прокурорската колегия на ВСС определи за членове на Комисията по конкурсите и атестирането шестима магистрати от ВКП, ВАП и НСлС"}
{"url": "http://www.focus-news.net/news/2017/07/05/2412420/ministerstvo-na-vanshnite-raboti-na-azerbaydzhan-prisastvieto-na-vaorazhenite-sili-na-armeniya-na-azerbaydzhanska-teritoriya-e-glavnata-prichina-za-eskalatsiya-na-konflikta-v-nagorni-karabah.html", "text": "Азербайджан многократно е заявявал, че незаконното присъствие на Въоръжените сили на Армения на окупирана азербайджанска територия, е главната причина за ескалация на ситуацията в зоната на конфликта, предава информационна агенция Trend.\r\nСпоред азербайджанските власти това е главното препятствие пред политическото урегулиране на конфликта в Нагорни-Карабах. Това заяви представителят на азербайджанското Министерство на външните работи Хикмет Хаджиев, коментирайки последните събития в конфликтната зона.\r\nСпоред азербайджанските власти на 4 юли около 20:40 часа местно време, Армения е обстреляла с 82 и 120 милиметрови минохвъргачки село Алханли в район Фузулин. Азербайджанските власти съобщават за ранени цивилни. Симеон Миланов", "date": "2017-07-05", "title": "Министерство на външните работи на Азербайджан: Присъствието на Въоръжените сили на Армения на азербайджанска територия, е главната причина за ескалация на конфликта в Нагорни-Карабах"}
{"url": "http://www.focus-news.net/news/2017/07/05/2412399/yuri-aleksandrov-ssmvr-sluzhiteli-na-oblastnata-direktsiya-na-mvr-veliko-tarnovo-rabotyat-v-krayno-mizerni-usloviya.html", "text": "Служители на Областната дирекция на МВР – Велико Търново работят в крайно мизерни условия. Това каза за Радио „Фокус“ – Велико Търново Юри Александров от ОДМВР и член на Управителния съвет на Синдиката на служителите в МВР (ССМВР). Тази година е приключил ремонтът на сградата на Областната дирекция на МВР. Бе извършена подмяна на дървена дограма на дирекцията с алуминиева такава, подмяна на старите радиатори и тръби от отоплителната инсталация и автоматизация за котелното и ремонт на покрива. Александров припомни, че сградата е строена през 80-те години и ремонт от тогава не е правен. „Едва тази година се направи профилактичен ремонт с цел да се подобри отоплението, за да имат служителите горе-долу нормални условия на работа“, посочи Юри Александров. По думите му обаче, не такава е ситуацията в районните управления. Лоши са условията както в Районно управление „Полиция“ – Велико Търново, така и в Елена, Полски Тръмбеш и Павликени, въпреки че там сградата изглежда по-нова.\r\nНадежда КРЪСТЕВА", "date": "2017-07-05", "title": "Юри Александров, ССМВР: Служители на Областната дирекция на МВР – Велико Търново работят в крайно мизерни условия"}
{"url": "http://www.focus-news.net/news/2017/07/05/2412421/sofiya-vavezhda-se-organizatsiya-na-dvizhenieto-za-rekonstruktsiya-na-toproprovod-po-bul-gen-n-stoletov.html", "text": "Въвежда се организация на движението за реконструкция на топропровод по бул. „Ген. Н. Столетов” в София. Това съобщиха от пресцентъра на Столична община. От 00.00 часа на 6 юли 2017 г. до 24.00 часа на 2 август 2017 г. се забранява влизането на пътни превозни средства по северната половина от пътното платно на бул. „Ген. Н. Столетов” между ул. „Подп. Калитин” и ул. „Охрид”. Движението на превозните средства ще се извършва двупосочно в южното пътно платно на булеварда в същия участък. \r\nЗа същия период от време тролейбусни линии №№ 6 и 7 ще се движат с променен маршрут от депо „Надежда” наляво по ул. „Подп. Калитин“, ул. „Охрид“, надясно по ул. „Опълченска“, надясно по бул. „Сливница“ и по маршрутите си в посока ж.к. „Люлин“.", "date": "2017-07-05", "title": "София: Въвежда се организация на движението за реконструкция на топропровод по бул. „Ген. Н. Столетов”"}
{"url": "http://www.focus-news.net/news/2017/07/05/2412405/emil-hristov-gerb-vremennata-komisiya-za-prouchvane-na-protsedurata-po-izbor-na-nov-iztrebitel-e-dobar-znak-kam-evroatlanticheskite-ni-partnyori.html", "text": "Временната комисия за проучване изпълнението на процедурата по избор на нов тип боен самолет е възможно най-добрия знак към евроатлантическите ни партньори. Това заяви пред журналисти Емил Христов – народен представител от ПГ на ГЕРБ и председател на новосъздадената Временната комисия за проучване изпълнението на процедурата по избор на нов тип боен самолет, предаде репортер  на Агенция „Фокус”. На въпрос дали комисията ще изслуша президента Радев, Емил Христов отговори: „Дори не сме разговаряли за това да търсим президента и да търсим хора от екипа му, но ако се наложи, има хора, изключвам президента, които са работили в работната група. Ще ги потърсим за съдействие”. По думите му с цел разкриване на обективната истина ще бъде поканен всеки един, включително и тогавашния служебен премиер Огнян Герджиков. Емил Христов коментира още, че с работата на комисията ще бъде даден добър знак към евроатлантическите ни партньори. „След края на тази комисия, когато свършим работата си нека всички да се надяваме, че изводите, до които ще стигне комисията и предложенията, които ще изпратим до Министерски съвет и Министерство на отбраната ще изчистят всякакви съмнения и ще възстановим доброто име на България като надежден партньор”, допълни още Христов. Според него работата на комисията не би трябвало да навреди и на процедурата за придобиване на изтребители. \r\nИван ЛАЗАРОВ", "date": "2017-07-05", "title": "Емил Христов, ГЕРБ: Временната комисия за проучване на процедурата по избор на нов изтребител е добър знак към евроатлантическите ни партньори"}
{"url": "http://www.focus-news.net/news/2017/07/05/2412419/deputatat-ot-bsp-za-balgariya-valeri-zhablyanov-kam-premiera-boyko-borisov-ne-podpisvayte-dogovora-s-makedoniya-toy-e-antibalgarski-i-predava-balgarskite-natsionalni-interesi.html", "text": "Г-н Борисов да се откаже от подписването на договора с Македония. Той е антибългарски и предава българските национални интереси. Това заяви след заседание на външната парламентарна комисия, на която бе изслушана министър Захариева, народният представител от ПГ на „БСП за България” и зам.- председател на НС Валери Жаблянов, съобщиха от пресцентъра на НС на БСП. По думите му, договорът на практика предава исторически български държавни интереси. Жаблянов  обясни, че с този договор: се признава македонският език;  не урежда въпроса за българското културно-историческо наследство в Македония; не гарантира евентуални бъдещи претенции от страна на република Македония по отношение на наличието на малцинства на територията на Република България; не обезпечава и не гарантира сигурността на македонски граждани с българско самосъзнание. „Този договор е лишен от всякакво съдържание. Признаването на основни тези на македонизма като подтекст на договора, крие огромни рискове и опасности за България и за Балканските взаимоотношения”, подчерта той.\r\nВалери Жаблянов обясни, че министър Захариева е информирала външната комисия, че няма съгласие по нито един от ключовите въпроси с македонските власти, освен нейното съгласие, че съществува македонски език.  „За нея това не подлежи на съмнение. Скандално е поведението на външния министър” категоричен бе той.\r\nПо думите на Жаблянов основният въпрос е този за общата история. „БСП възрази срещу понятието „обща история“. Ние не можем да приемем такова нещо. Какво означава обща история? Обща история с кого?   Общ герой ли е Гоце Делчев? Никола Вапцаров трябва ли да бъде превеждан на македонски? Всички онези въпроси,  с които злоупотребява македонската пропаганда, всички онези ключови тези, върху които е изграден македонизмът- не се предотвратяват от този договор”, поясни социалистът.\r\nВалери Жаблянов обясни, че България подписва един договор, който дава картбланш на конституирането на основните тези на македонизма занапред. „За съжаление външният министър не показа необходимото ниво и компетентност да коментира поставените въпроси. Правителството носи отговорност за договора, който подписва и какви разговори и преговори са водени преди това. Това трябва да е ясно на Борисов, на неговото правителство и на г-жа външния министър”, заяви той. По думите му, българската държава, с този договор, предава цяла поредица от български културни, просветни, политически и исторически дейци, които са създали сърцевината на разбирането за българската национална идентичност, десетилетна и столетна битка на българската държава в различните и форми се предават. „За нас ситуацията е не просто тревожна, те я извънредна”, заключи Валери Жаблянов.\r\n„Този договор е общ и декларативен и отстъпва по три най-важни важни за България въпроса: българския и сръбския характер на Македония, отсъства правна защита на културно-историческо наследство на България в Македония;с формулировката за обща история- индиректно се признава съществуването на македонския народ, като различен от българския”, заяви депутатът от левицата Иво Христов. По думите му, с него се абдикира от Македония като историческа тема и се признава диктатът на другата страна. „Освен това договорът страда от тежки юридически и технически недостатъци, които няма как да бъдат поправени”, заключи Иво Христов.", "date": "2017-07-05", "title": "Депутатът от „БСП за България” Валери Жаблянов към премиера Бойко Борисов: Не подписвайте договора с Македония. Той е антибългарски и предава българските национални интереси"}
{"url": "http://www.focus-news.net/news/2017/07/05/2412423/prokurorskata-kolegiya-na-visshiya-sadeben-savet-podkrepi-predlozhenie-sumite-ot-parichni-garantsii-nepotarseni-v-srok-da-ne-se-konfiskuvat-a-da-se-vnasyat-v-prihod-na-sadebnata-vlast.html", "text": "Прокурорската колегия на Висшия съдебен съвет (ВСС) подкрепи решението на Комисията по правни и институционални въпроси към Пленума на ВСС по протокол № 19/5.06.2017 г., според което сумите постъпили като парични гаранции, които не са потърсени в указания срок, не се конфискуват, а се внасят в приход на съдебната власт, съгласно „Правилата за определяне на реда за откриване на набирателни сметки, набиране, използване и отчитане на чуждите средства в лева и валута в органите на съдебната власт.“. Това съобщиха от пресцентъра на ВСС. Решението е във връзка с писмо от Апелативна прокуратура гр. София, с което е поисканото становище от Прокурорската колегия на ВСС относно правното основание, на което се базират Правилата във връзка с приключване на преписка на САП, образувана по жалба на заинтересовано лица, на което е било отказано да бъде освободена платената „Парична гаранция“.\r\nСпоред Правилата съдебните гаранции събирани от органите на съдебната власт в набирателните сметки, след изтичане на давностния срок за връщане една година и непотърсени в този срок, се внасят в приход на съдебната власт и не подлежат на връщане на съответните лица. Едногодишния срок започва да тече от датата, когато внесените суми са станали изискуеми – т.е. от настъпването на някоя от предпоставките по чл. 61, ал. 8 от НПК.", "date": "2017-07-05", "title": "Прокурорската колегия на Висшия съдебен съвет подкрепи предложение сумите от парични гаранции, непотърсени в срок, да не се конфискуват, а да се внасят в приход на съдебната власт"}
{"url": "http://www.focus-news.net/news/2017/07/05/2412416/plovdiv-zapochva-rabotata-po-organizatsiyata-na-sledvashtoto-izdanie-na-festivala-hills-of-rock-prez-2018-godina.html", "text": "Започва работата по организацията на следващото издание на фестивала „Hills of Rock“ в Пловдив през 2018 година. Това съобщиха за Радио „Фокус“ – Пловдив от организаторите на събитието, на което преди броени дни присъстваха близо 20 000 души. Причината за ранната подготовка и мотивация е високата посещаемост и положителния отзвук за фестивала. „Нагърбили сме се с тежката задача да създадем още по-добре изглеждащ, още по-добре организиран и по-посещаван фестивал в България. Ако преди месец имахме някакви съмнения за отделни детайли по концепцията и планирането, то сега почти всичко е ясно. Това е мястото, а остава да уцелим и времето. Планираме изданието през 2018 да се проведе в периода май - септември, но реално ще зависи и от турнетата на групите, които сме набелязали”, обясниха организаторите на събитието в Пловдив.  За момента имената на изпълнителите и групите, с които се преговаря, се пазят в тайна, но се подготвя пускането на серия промоционални билети. При обявяването на точните дати на фестивала всеки от закупилите такъв билет ще има 10 дни да реши дали да го запази или да го върне, за да получи парите си обратно.\r\nФестивалът „Hills of Rock“ е част от програмата на „Пловдив – Европейска столица на културата 2019“.\r\nТони МИХАЙЛОВ", "date": "2017-07-05", "title": "Пловдив: Започва работата по организацията на следващото издание на фестивала „Hills of Rock“ през 2018 година"}
{"url": "http://www.focus-news.net/news/2017/07/05/2412424/sofiya-vav-vrazka-s-izgrazhdane-na-vodoprovod-i-toploprovod-v-uchastak-na-bul-asen-yordanov-se-vavezhda-promyana-v-organizatsiyata-na-dvizhenie.html", "text": "Във връзка с изграждане на  водопровод и топлопровод в участък на бул. „Асен Йорданов“ в София се въвежда промяна в организацията на движение. Това съобщиха от пресцентъра на Столична община. От 00.00 часа на 6 юли 2017 г. до 24.00 часа на 24 юли 2017 г.  се забранява влизането на пътни превозни средства по дясната част от източното пътно платно на бул. „Асен Йорданов” между кръговото кръстовище на площад на Авиацията до края на разделителната ивица в посока бул. „Шипченски проход”, като се осигурява в лявата част от пътното платно лента от 4.50 м. за движение на автомобили.\r\nСпирките в работния участък с код 1260 „Площад на авиацията“ и с код 2615 „Спортна зала Арена Армеец“ в посока ж.к. „Дружба“ се изместват в обособени джобове в средната лента на булеварда.", "date": "2017-07-05", "title": "София: Във връзка с изграждане на  водопровод и топлопровод в участък на бул. „Асен Йорданов“ се въвежда промяна в организацията на движение"}
{"url": "http://www.focus-news.net/news/2017/07/05/2412425/plovdiv-vazstanoveno-e-dvizhenieto-po-pat-i-6-karlovo-vasil-levski-v-rayona-na-vasil-levski.html", "text": "Възстановено е движението по път I-6  Карлово - Васил Левски, в района на Васил Левски. Това съобщиха от пресцентъра на Агенция \"Пътна инфраструктура\".", "date": "2017-07-05", "title": "Пловдив: Възстановено е движението по път I-6  Карлово - Васил Левски, в района на Васил Левски"}
{"url": "http://www.focus-news.net/news/2017/07/05/2412422/veliko-tarnovo-vazstanoveno-e-dvizhenieto-po-pat-i-3-byala-pleven-v-rayona-na-s-maslarevo.html", "text": "Възстановено е движението по път  I-3 Бяла - Плевен в района на с. Масларево. Това съобщиха от пресцентъра на Агенция \"Пътна инфраструктура\".", "date": "2017-07-05", "title": "Велико Търново: Възстановено е движението по път  I-3 Бяла - Плевен в района на с. Масларево"}
{"url": "http://www.focus-news.net/news/2017/07/05/2412426/pregled-na-mezhdunarodnite-novini-do-18-chasa-agentsiya-fokus.html", "text": "Главната републиканска прокуратура в Одрин заведе наказателно дело в Трети състав на съда за тежки престъпления за незаконно превеждане през границата на общо 57 издирвани „гюленисти” и на техни близки. В обвинителният акт в размер на 36 страници фигурират имената на 14 заподозрени, от които 10 са задържани. Останалите четирима ще бъдат съдени задочно, сред които е и българската гражданка Румяна Радославова Мирчева (на 47 години). Прокуратурата иска налагане на наказание лишаване от свобода от 5 до 19 години заради „нелегален трафик на хора; съзнателно оказване на помощ на т.нар. „Терористична организация на гюленистите/Паралелна държавна структура” (ФЕТО/ПДС); покровителство на престъпници; членуване в терористична организация”. \r\nУстановено е, че обвиняемите са вземали до 10 хиляди евро на човек, за да го изведат нелегално от Турция. В рамките на 85 дни – от 18 ноември 2016-та до 10 февруари 2017-та, по незаконен път през турската граница са били прекарани общо 57 лица. От тях 20 лица са заподозрени за членуване във ФЕТО/ПДС, включително 12 – издирвани лица; останалите са техни близки – главно съпруги и деца. Сред избягалите зад граница има прокурори, полицаи, съдии и журналисти. Например, бившият главен републикански прокурор на провинция Мерсин – Айхан Турхан; бившият началник на Отдела за борба с контрабандата и организираната престъпност в дирекцията по сигурността – Мухтерем Чакър; съдиите във ВКС – Халил Ибрахим и Хюсеин Карагьол; съдията във ВАС – Явуз Кабасакал; журналистът от закрития с президентски указ вестник „Заман” – Ибрахим Йозтюрк; учители, лекари и по-нисши полицейски служители.\r\nНа първото съдебно заседание всичките 10 задържани отхвърлиха обвиненията на прокуратурата. Защитната им теза е, че не са знаели принадлежността към ФЕТО/ПДС на изведените зад граница лица. Съдът освободи от ареста петима от обвиняемите. За успелите да избягат четирима обвиняеми е издадена заповед за издирване и залавяне с червена бюлетина на Интерпол. Става въпрос за Вели Йълмаз, Мехмет Али Демирел, Рамис Джемал и Румяна  Радославова Мирчева.\r\n*** Летището на Манчестър е евакуирано заради подозрителен багаж. Терминал 3 е блокиран и към момента се претърсва от екипи, сочат данни на хората, които присъстват на място.\r\n„Поради потенциален проблем с чанта в Терминал 3, се извършва предпазна евакуация\", се казва в официално съобщение от летищните власти, публикувано в социалната мрежа „Туитър“.\r\nПолицията потвърди, че на летището е изпратен сапьорски екип.\r\n*** Четирима души са арестувани в рамките на антитерористична операция на полицията в Брюксел, извършена в нощта срещу сряда.\r\nПо данни на Федералната прокуратура правоохранителните органи са се натъкнали на запаси от оръжия. Пояснява се, че операцията е била насочена срещу членове на байкърски клуб с името Kamikaze Riders, за които се предполага, че са замесени в престъпления с терористичен характер.\r\n„При едно от претърсванията в жилище бяха открити различни оръжия, четирима бяха арестувани и отведени за разпит\", се казва в изявление от органа.\r\n*** Турската полиция задържа 37 предполагаеми членове на близкоизточната радикална групировка „Ислямска държава“ в рамките на антитерористична операция, проведена в девет провинции в страната. Властите съобщават, че в близост до границата е арестуван и сириец, пренасящ повече от пет килограма експлозив и детонатор. \r\nПри операция на правоохранителните органи са задържали 25 души, които през последните четири месеца са били в списък за наблюдение заради предполагаемо членство в „Ислямска държава“. \r\nВ отделна серия от операции са задържани още 12 лица. Две от тях са деца, включително 12-годишно момиче от Индонезия.\r\n*** Министърът на външните работи на попадналия в изолация Катар призова в сряда за „диалог“ за разрешаването на дипломатическата криза в Персийския залив, обвинявайки арабските държави в опит да подкопаят суверенитета на нацията.\r\n„Катар продължава да призовава за диалог\", заяви първият дипломат на Доха Мохамед бин Абдулрахман Ал Тани.\r\nСъщевременно колегите му от четирите арабски държави провеждат консултации в Кайро, за да обсъдят следващия им ход.\r\n*** Турската полиция задържа шестима членове на близкоизточната радикална групировка „Ислямска държава“, планирали терористичен атентат срещу „Поход за справедливост“, организиран от най-голямата опозиционна сила в страната - Републиканска народна партия (РНП) на Кемал Кълъчдаролу.\r\nПолицията е действала срещу шестима души след получаване на разузнавателна информация от полицейското управление в Кайсери, съгласно която джихадистката групировка ще извърши атака срещу „Поход за справедливост\".\r\nДвама от заподозрените, които са наели черен микробус в Кайсери ден по-рано, са задържани в северозападната провинция Коджаели, през чиято територия преминава маршът. Останалите шестима са задържани в Кайсери.\r\n*** Държавният глава на Съединените американски щати Доналд Тръмп отпътува в сряда за втората задгранична обиколка след встъпването си в длъжност. \r\nРепубликанецът се насочва към Европа, където най-напред ще посети Полша, а след това и съседната й Германия за участие в срещата на върха на „групата на двайсетте“. \r\nОчаква се в късните часове на сряда Тръмп да кацне във Варшава, където в реч ще представи визията си за американските отношения с Европа.\r\n*** Два нови труса са регистрирани на територията на Македония през последните часове.\r\nПървият от тях със сила 3,2 по скалата на Рихтер е от 13.51 часа (местно време). Епицентърът е на седем километра източно от Охрид и пет километра североизточно от село Косел, в близост да което се намира единственият активен вулкан на Балканския полуостров – Дувалото. \r\nМалко по-късно, в 14.47 (местно време), е регистриран по-слаб трус от 2,9 по скалата на Рихтер. Епицентърът му е бил на пет километра северозападно от Ресен и на шест километра северозападно от Янковец, с дълбочина от два километра. \r\nПо-слабо земетресение от 2,3 по скалата на Рихтер в района на Охрид е регистрирано в 9.47 часа (местно време).\r\n*** Държавният глава на Турция разкритикува остро решението на управляващите в Берлин да откажат разрешение за организиране на среща между него и сънародниците му, живеещи в Германия.\r\n„Германия извършва самоубийство“, предупреди Ердоган в интервюто, чието публикуване все още предстои, като същевременно подчерта, че ФРГ „трябва да коригира тази грешка“. \r\nПо отношение на кореспондента на вестник „Ди Велт“ Дениз Юджел, лидерът на Анкара изрази учудване, че се полагат толкова много усилия за един-единствен човек. „Фактът, че г-жа Меркел внесе спасяването на предполагаем терорист в дневния ред (на отношенията между Берлин и Анкара) за мен е много, много странно\", коментира Ердоган.\r\n*** Русия, Турция и Иран не успяха да постигнат разбирателство по време на мирните преговори в Астана, относно четирите бъдещи зони за сигурност в Сирия\r\nРуската делегация водена от Александър Лаврентиев заяви, че след края на последните двудневни преговори в Казахстан, че документите за зоните за сигурност се нуждаят „от финализиране“, въпреки че са „почти договорени“ между трите сили.\r\nМосква и Техеран, които подкрепят сирийския президент Асад, и Анкара, която подкрепя бунтовниците се съгласиха още през май месец да изградят четири зони за деескалация на конфликта.\r\n„Все още не сме изградили директно зоните за деескалация“, каза Лаврентиев, който обаче добави, че „де факто“ такива зони вече съществуват.", "date": "2017-07-05", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/07/05/2412427/osigureni-sa-24-mln-lv-za-obzhalvane-pred-vks-na-reshenie-na-arbitrazhniya-sad-pri-btpp-po-delo-sreshtu-agentsiyata-za-privatizatsiya-i-sledprivatizatsionen-kontrol.html", "text": "По предложение на министъра на икономиката Емил Караниколов и след разпореждане на премиера Бойко Борисов правителството осигури 2.4 млн. лв., необходими за заплащане на дължимата държавна такса за предявяване на иск пред Върховния касационен съд за отмяна на решение от 30 март 2017 г. на Арбитражния съд при БТПП, постановено по заведено от „Кей Джи Маритайм Шипинг“ АД дело срещу Агенцията за приватизация и следприватизационен контрол. Това съобщиха от правителствената информационна служба. Решението на Министерския съвет (МС) цели максимална защита на държавния интерес при изпълнението на поетите ангажименти по приватизационен договор.\r\nСредствата ще бъдат осигурени с постановление на МС като допълнителни разходи по бюджета на Министерството на икономиката и са за сметка на преструктуриране на разходите и/или трансферите от централния бюджет по бюджета на МИ за 2017 г.", "date": "2017-07-05", "title": "Осигурени са 2,4 млн. лв. за обжалване пред ВКС на решение на Арбитражния съд при БТПП по дело срещу Агенцията за приватизация и следприватизационен контрол"}
{"url": "http://www.focus-news.net/news/2017/07/05/2412430/predstoyashti-sabitiya-v-stranata-za-6-yuli.html", "text": "***\r\nОт 09.00 часа ще се проведе заседание на Народното събрание.\r\n***\r\nОт 10.00 часа по пътя за Кремиковския манастир, министърът на околната среда и водите Нено Димов ще участва в инициативата по освобождаване на птици от Спасителния център за диви животни на Зелени Балкани в Стара Загора.\r\n***\r\nОт 08.00 часа пред главния вход на УМБАЛСМ \"Пирогов\" ще бъде дадена информация за пострадалите при верижната катастрофа на АМ \"Тракия при Ихтиман.\r\n***\r\nОт 09.00 часа пред главния вход на УМБАЛ „Св. Анна\" - София ще бъде дадена информация за пострадалите при верижната катастрофата на АМ „Тракия“ до Ихтиман. \r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.00 до 19.00 часа на ул. „Кракра“ 16 ще започне Второто издание на инициативата „Офис на открито“, което ще продължи до 14 юли.\r\n***\r\nОт 09.30 часа 5 състав на СГС ще гледа делото срещу съдия Евелин Драганов (Гл. ІІ НК – престъпление против личността).\r\n***\r\nОт 09.30 часа в Специализирания наказателен съд ще се гледа делото срещу Ценко Ч., Мартин Ч., Иван Т. и др. за образуване и ръководене на организирана престъпна група. \r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа Специализирания наказателен съд ще гледа делото срещу Мартин А., Валентин Я., Валери А. и др. за образуване и ръководене на организирана престъпна група. \r\n***\r\nОт 10.00 часа в сградата на Столична община, холандски експерти ще дискутират с колегите си от СО планирането и изграждането на велосипедна инфраструктура на територията на София.\r\n***\r\nОт 10.00 часа в Kонферентната зала на Софийския университет „Св. Климент Охридски“ ще се проведе кръгла маса на тема: „Демографски тенденции и процеси в България“.\r\n***\r\nВ 11.00 часа в Музея на социалистическото изкуство ще се състои пресконференция, на която ще бъде представен двуезичният каталог на изложбата „Митологеми на героичното“.\r\n***\r\nВ 12.40 часа в заседателна зала на ет. 3 в централната сграда на НСА брифинг ще даде Жан Тод, президент на Международната автомобилна федерация (ФИА), председателят на СБА инж. Емил Панчев и Владимир Илиев, председател на Българската федерация по автомобилен спорт (БФАС).\r\n***\r\nОт 13.00 часа Специализирания наказателен съд ще гледа делото срещу Андреан А., Благо А., Венцислав Ф. и др. за образуване и ръководене на организирана престъпна група. \r\n***\r\nОт 13.00 часа в Гранитна зала на Министерския съвет ще се проведе заседание на Националния съвет за тристранно сътрудничество.\r\n***\r\nОт 14.00 часа Специализирания наказателен съд ще гледа делото срещу Иван И., Христо Г., Ани С. и др. за образуване и ръководене на организирана престъпна група. \r\n***\r\nОт 14.00 часа Специализирания наказателен съд ще гледа делото срещу Борислав Т., Николай М., Методи Г. и Христо Н. за образуване и ръководене на организирана престъпна група. \r\n***\r\nОт 14.00 часа Специализирания наказателен съд ще гледа делото срещу Димитър Д., Данаил Г., Иван П. и др. за образуване и ръководене на организирана престъпна група. \r\n***\r\nОт 14.00 до 18.00 часа в Арт „Ларго“ ще бъде представена втората част на изложбата „Джаз – Цанко Цанков или един опит за забрана на картини в наши дни”.\r\n***\r\nОт 15.00 часа Специализирания наказателен съд ще гледа делото срещу Красимир М. и Анатоли Т. за образуване и ръководене на организирана престъпна група.\r\n***\r\nОт 15.00 до 17.00 часа в постоянната приемна на БСП – София на ул. „Леге“ №10, общинският съветник Борис Цветков и експертът към постоянната комисия по „Инженерна инфраструктура и енергийно планиране“ на СОС Валентина Узунова ще консултират софиянци по програмата за саниране и енергийна ефектовност.\r\n***\r\nОт 18.00 до 20.00 часа в зала „София” на БЧК ще се проведе Национална конференция на тема „Живот и дело на Васил Левски”.  \r\n***\r\nВ 18.00 часа в Централния военен клуб Съюзът на българските автомобилисти (СБА) ще отпразнува своя 60-годишен юбилей.\r\n***\r\nОт 18.30 часа в Лекционната зала на Енорийския център при храм „Св. св. Кирил и Методий” ще се проведе открита беседа на тема „Астрологията – лъженаука и живот без Бога”.\r\n***\r\nОт 19.00 часа в Борисовата градина, Представителният духов оркестър при академията на МВР ще изнесе концерт.\r\n***\r\nОт 19.00 часа в „Музея за история на София“ ще бъдат представени 18 немски артисти от берлинската артсцена.\r\n***\r\nОт 11.00 часа в зала 501 в УМБАЛ „Св. Марина“ дарители от Младежко сдружение „Вектор“ ще връчат инфузионна помпа за венозни вливания при малки деца за нуждите на Клиниката по педиатрия. \r\n*** \r\nОт 17.30 часа във фоайето на читалището в града журналистът Румен Стоичков ще представи своята трета книга „Някъде там\".\r\n***\r\nОт 10.00 часа в ДГ „Слънце” ще се състои програма „Корени и криле” - детско-ученическа среща по повод предстоящата 140-годишнина от Освобождението на Търново.\r\n***\r\nОт 11.00 часа в пресклуба на БТА ще се състои пресконференция във връзка с подготовката и програмата на рали \"Раховец“.\r\n***\r\nОт 18.00 часа в Художествена галерия „Борис Денев” ще бъде открита изложба – живопис „140 години от Освобождението на Търново”.\r\n***\r\nОт 19.00 часа в парк „Асеневци” ще се състои официалното откриване на джаз-фестивала „Дикси Джаз Фест”. \r\n***\r\nОт 20.00 часа на сцената на „Арт лято”в парк „Асеневци ще бъде представен  моноспектакъл на Стефан Иванов „Моето име”. \r\n***\r\nОт 17.00 часа в Голяма зала на ХГ „Иван Фунев“ в РИМ ще бъде открита изложба-живопис на художника Росен Найденов. \r\n***\r\nОт 10.00 часа в Спортна зала - КК „Албена“ ще бъде открит XIV Eвропейски  шампионат на мажоретния спорт  - Албена – Добрич 2017 / 6 - 9 юли /.\r\n***\r\nВ 11.30 часа кметът на Добрич Йордан Йорданов и партньорите на Общината от американската компания „Есетере“ ЕООД ще посетят Детска млечна кухня. В 14.30 часа ще посетят детската площадка в кв. „Рилци“. \r\n***\r\nОт 18.00 часа в Музея на фотографията и визуалните изкуства ще бъде открита фотографската изложба „Капище“ на Златко Латев .\r\n***\r\nОт 09.00 часа в зала 1 на Апелативен съд Пловдив  ще се гледа делото срещу Любомир Трайков, обвинен в причиняване на смърт на повече от едно лица, при управление на автомобил след употреба на алкохол. \r\n***\r\nОт 09.00 часа в зала 10 на Окръжен съд – Пловдив ще се гледа делото срещу Иванка Ройдова, обвинена в това, че е поръчала убийството на свой родни. \r\n***\r\nОт 10.00 часа в зала 1 на Окръжен съд – Пловдив ще се гледа делото срещу мъж, обвинен в причиняване на смърт по непредпазливост в района на с. Виница, след като е управлявал МПС без свидетелство за правоуправление. \r\n***\r\nОт 16.00 часа в зала 2 на Окръжен съд – Пловдив ще се разгледат жалбите на циганите, обвинени в побой над млади спортисти в Асеновград. \r\n***\r\nОбщинските съветници от ПП ГЕРБ в Пловдив ще проведат приемни с гражданите, както следва: Петър Попов, от 17.30  до 19.00 часа в офиса на ПП ГЕРБ в район „Западен” на ул. „Царевец” № 9; Ясен Михайлов, от 17.30 до 19.00 часа в офиса на ПП ГЕРБ в район „Западен” на ул. „Царевец” № 9.; Гошо Къчков, от 17.30  до 19.00 часа в офиса на ПП ГЕРБ в район „Северен” на бул. „Марица” №91; Пенчо Малинов, от 17.00  до 18.30 часа в офиса на ПП ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” № 1А. \r\n***\r\nОт 17.00 часа на игрището в спортния комплекс на Русенски Университет „Ангел Кънчев“ с благотворителна футболна среща ще бъдат отбелязани професионалните празници на служителите от Митница Русе и работещите в структури на МВР в крайдунавския град.  \r\n***\r\nОт 18.00 часа ще бъде отслужена Вечерня в църквата „Св. Неделя”.\r\n***\r\nОт 18.00 часа в експозиционната зала на къща музей „Иван Вазов“ ще се състои музикално-поетичен спектакъл „С Вазов в сърцето”.\r\n***\r\nОт 21.00 часа на стадион „Берое“ ще бъде представена най-популярната опера на Жорж Бизе „Кармен“.", "date": "2017-07-05", "title": "Предстоящи събития в страната за 6 юли"}
{"url": "http://www.focus-news.net/news/2017/07/05/2412431/haskovo-novi-shest-bloka-sa-napalno-zavarsheni-po-natsionalnata-programa-za-energiyna-efektivnost-za-mnogofamilni-zhilishtni-sgradi-gotovite-blokove-veche-sa-15.html", "text": "Нови шест блока в Хасково са с напълно завършен ремонт по Националната програма за енергийна ефективност за многофамилни жилищни сгради. Това са блоковете на улиците  „Страшимир“ 1-3, „Дунав“ 6, “Дунав“ 21, „Георги Кирков“ 57-63, “Ком“ 6, „Орфей“ 14, съобщиха от Община Хасково.  Държавните приемателни комисии тази седмица започнаха работа по подписването на разрешение за ползване на сградите / популярно като акт 16/, последната комисия  на изброените блокове е насрочена за вторник 11 юли. \r\nС тези блокове завършените изцяло ремонтирани сгради по Националната програма в Хасково стават 15. Те са част от 72-те сгради, за които са проведени обществени поръчки  за избор на изпълнител на ремонтите, всички са на различен етап .   \r\nВ края на миналата седмица община Хасково обяви четвърта обществена поръчка по Националната програма за ремонта на нови 11 блока. Други  12 блока са на фаза енергийно обследване.", "date": "2017-07-05", "title": "Хасково:  Нови шест блока са напълно завършени по Националната програма за енергийна ефективност за многофамилни жилищни сгради, готовите блокове вече са 15"}
{"url": "http://www.focus-news.net/news/2017/07/05/2412406/mobilna-stantsiya-meri-kachestvoto-na-atmosferniya-vazduh-v-rayona-na-ihtiman.html", "text": "Експерти от РИОСВ – София провериха на място ситуацията във връзка с дима от горящото депо за битови отпадъци край Ихтиман. Става въпрос за закритото сметище на общината, което не функционира от октомври 2016 г. Това съобщиха от пресцентъра на Министерството на околната среда и водите. Предписан е непрекъснат контрол до пълното потушаване и преустановяване на дименето. На мястото е позиционирана е мобилна станция за измерване на качеството на атмосферния въздух. В района експерти от Изпълнителната агенция по околна среда ще извършат замерване с преносими апарати за аварийни ситуации. \r\nНа 28 юни от РИОСВ – София е извършена проверка, а кметът на Ихтиман е получил предписание общината да предприеме действия за превантивен контрол с цел недопускане на запалвания през летния сезон. \r\nДен по-късно от общината са алармирали екоинспекцията за възникнал пожар, следствие от самозапалване поради високите температури. Незабавно са били предприети действия за потушаване на пожара, който поради характера на терена няколкократно е възниквал наново. Междувременно огънят навлиза в дълбочина въпреки непрекъснатото запръстяване. \r\nКъм 18 ч. на 4 юли кметът е информирал РИОСВ – София, че пожарът е потушен, но има леко остатъчно димене.", "date": "2017-07-05", "title": "Мобилна станция мери качеството на атмосферния въздух в района на Ихтиман"}
{"url": "http://www.focus-news.net/news/2017/07/05/2412428/afp-arestuvanite-pri-antiteroristichna-operatsiya-v-bryuksel-sa-planirali-atentat.html", "text": "Поне двама от четиримата мъже, които бяха арестувани в Брюксел при антитерористична операция, са заподозрени в планирането на терористичен атентат, предава AFP .\r\nТази информация идва от източник близък до разследването.\r\nВъпросният източник, който пожела да не бъде назоваван потвърди, че двама от арестуваните, са братя на Саид Саути, които е член на мотоклуб „Камикадзе“, и бе арестуван за шест години през 2016 г.  Симеон Миланов", "date": "2017-07-05", "title": "AFP: Арестуваните при антитерористична операция в Брюксел са планирали атентат"}
{"url": "http://www.focus-news.net/news/2017/07/05/2412432/the-independent-noviyat-britanski-ministar-za-brekzit-stiv-beykar-razkritikuva-nyakoi-ot-britanskite-ministri.html", "text": "Новият министър Стив Бейкър разкритикува част от колегите си, които искат да избегнат „твърд“ Брекзит, настоявайки, че не може да има никакъв компромис с плановете на министър-председателя Тереза Мей, предава The Independent .\r\n„Би било фатална проява на слабост, като пускане на кръв във водата, да позволим на Брюксел да вярва, че Британия отстъпва от позициите на министър-председателя, които бяха очертани през януари“, заяви новият министър за Брекзит.\r\nТой призна, че в кабинета на Тереза Мей има разделение относно това какъв Брекзит трябва да се осъществи. Симеон Миланов", "date": "2017-07-05", "title": "The Independent: Новият британски министър за Брекзит Стив Бейкър разкритикува някои от британските министри"}
{"url": "http://www.focus-news.net/news/2017/07/05/2412437/sofiya-proveryava-se-signal-za-izostaven-kufar-v-knyazheskata-gradina.html", "text": "Проверява се сигнал за изоставен куфар в Княжеската градина. Това съобщиха за Агенция „Фокус“ от пресцентъра на МВР. Сигналът е подаден в 17.30 часа. Куфарът е изоставен в пространството между автобусната спирка в посока ул. „Гурко“ и паметника на Съветската армия. Предприети са необходимите действия.", "date": "2017-07-05", "title": "София: Проверява се сигнал за изоставен куфар в Княжеската градина"}
{"url": "http://www.focus-news.net/news/2017/07/05/2412435/the-times-of-israel-izraelskiyat-premier-prie-pokanata-na-indiyskiya-ministar-predsedatel-da-poseti-indiya.html", "text": "Израелският министър-председател Бенямин Нетаняху прие поканата на индийския си колега Нарендра Моди, да посети Ню Делхи, предава The Times of Israel .\r\nДвамата подписаха редица споразумения за сътрудничество в икономиката и борбата срещу тероризма.\r\nПосещението на Нарендра Моди в Израел, е първата визита на индийски премиер в страната.\r\nНай-вероятно Бенямин Нетаняху ще посети Индия към края на 2017 година.  Симеон Миланов", "date": "2017-07-05", "title": "The Times of Israel: Израелският премиер прие поканата на индийския министър-председател да посети Индия"}
{"url": "http://www.focus-news.net/news/2017/07/05/2412438/nimh-utre-shte-e-predimno-slanchevo-i-toplo-maksimalnite-temperaturi-shte-sa-predimno-mezhdu-30-i-35.html", "text": "През нощта ще бъде ясно и почти тихо. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН). Утре ще е предимно слънчево и топло. Максималните температури ще са предимно между 30° и 35°, в София – около 30°.\r\nПо Черноморието ще е предимно слънчево. Ще духа характерният морски бриз. Максимални температури на въздуха: 27° - 29°. Температурата на морската вода е 23-25°. Вълнението на морето ще е около 2 бала.\r\nНад планините ще е предимно слънчево. Ще духа умерен до силен от вятър север-северозапад. Максимална температура на височина 1200 метра - около 23°, на 2000 метра – около 15°.\r\nАтмосферното налягане ще остане по-високо от средното за месеца.          \r\nПрез следващите три дни времето ще е предимно слънчево. В петък и неделя за кратко от североизток ще проникне малко по-хладен въздух. Ще има временни увеличения на облачността, главно над североизточните райони. Само на изолирани места там е възможно да превали. Максималните температури в много райони ще са между 30° и 35°, в събота – малко по-високи.", "date": "2017-07-05", "title": "НИМХ: Утре ще е предимно слънчево и топло, максималните температури ще са предимно между 30° и 35°"}
{"url": "http://www.focus-news.net/news/2017/07/05/2412433/anadolu-agency-turtsiya-rusiya-i-iran-shte-sformirat-rabotna-grupa-za-siriya.html", "text": "Турция, Русия и Иран ще сформират съвместна работна група по въпроса за зоните за деескалация в Сирия, заяви казахстанският външен министър, предава Anadolu Agency.\r\nИзказването на казахстанският външен министър Кайрат Абдрахманов бе направено по време на пресконференция след края на преговорите в Астана.\r\nВъншният министър Абдрахманов прочете съвместно изявление на трите страни гаранти. В него се заявява, че Русия, Турция и Иран са доволни от процеса на очертаване на границите, които зоните за деескалация ще имат.\r\nТрите сили подчертаха „нуждата всички страни в Сирия да вземат мерки за изграждане на доверие, за да допринесат за политическия процес и дълготрайното примирие“. Симеон Миланов", "date": "2017-07-05", "title": "Anadolu Agency: Турция, Русия и Иран ще сформират работна група за Сирия"}
{"url": "http://www.focus-news.net/news/2017/07/05/2412415/katastrofite-na-trakiya-zaradi-magla-ili-dim-ot-smetishteto-kray-ihtimani-obzor.html", "text": "Изясняват се причините за катастрофите на магистрала „Тракия“, като най-вероятната е нарушената видимост, заради мъгла в района и задимяване от горящото сметище на град Ихтиман. Според синоптика от Националния институт по метеорология и хидрология към БАН Мартин Славчев обаче мъглата не е характерна за този период на годината и в тази синоптична обстановка. „Няма станция в района, за да потвърдим или да отречем мъгла тази сутрин. Със сигурност можем да кажем, че е безкрайно нехарактерно за този период на годината и за тази синоптична обстановка. На спътниковите снимки мъгла не се вижда“, допълни Мартин Славчев. \r\nПо-рано главният секретар на МВР главен комисар Младен Маринов заяви, че все още се изясняват причините за инцидента, а основната е намалената видимост, вследствие на гъста мъгла в региона. „Проверява се версията за задименост от наблизо горялото сметище. Най-вероятната причина е несъобразената скорост в намалената видимост“, каза още той. \r\nМеждувременно продължават пожарогасителните дейности на сметището край Ихтиман и по думите на говорителя на Главна дирекция „Пожарна безопасност и защита на населението“ Валентин Кръстев те ще извършват и в следващите дни. Той допълни, че на място има 4 пожарни екипа и към момента не е ясна причината за възникване на пожара. Стана ясно също и, че мобилна станция измерва качеството на атмосферния въздух в района на Ихтиман.\r\nПо последни данни пострадалите при пътните инциденти на „Тракия“ от тази сутрин са 31, като четирима от тях са с опасност за живота. В двете тежки верижни катастрофи са участвали повече от 40 автомобила. Сигналите за тях са подадени към 6.00 сутринта.\r\nВременно движението по автомагистрала „Тракия” в посока София при Ихтиман бе пренасочено в платното за Бургас, а трафикът се насочваше отново в платното за София при пътен възел Ихтиман. Обходният маршрут в посока Бургас бе по път I-8 от Ихтиман до пътен възел Мирово. По-късно бе възстановено движението между км 46 и км 47 на автомагистралата \"Тракия\" двупосочно в платното в посока Пловдив. Необходимо е водачите да се движат с повишено внимание, като спазват указанията на контролните органи и поставената пътна сигнализация.\r\nЗаради създалата се ситуация на магистралата бе отменено внасянето на подписка в Народното събрание от Инициативният комитет на протестиращите в Асеновград, с която над 3 000 жители на града настояват държавата да предприеме действия срещу циганските своеволия. Поради същата причина закъсняха полицаите, които пътуваха от големите градове за участие в националния протест на служителите на МВР в столицата. По данни на Националното сдружение на автобусните превозвачи всички автобуси, чийто маршрут минава през магистрала „Тракия“, са се движили със закъснение от около час.", "date": "2017-07-05", "title": "Катастрофите на „Тракия“ - заради мъгла или дим от сметището край Ихтиман? (ОБЗОР)"}
{"url": "http://www.focus-news.net/news/2017/07/05/2412440/aktsenti-v-sutreshniya-blok-dobro-utro-balgariya-na-radio-fokus.html", "text": "Какви са причините за тежките верижни катастрофи на автомагистрала „Тракия“? Дим или мъгла - ще попитаме синоптиците. Можеше ли да бъдат предотвратени сериозните инциденти и как самите шофьори могат да избегнат подобно произшествие ще попитаме експерта по пътна безопасност и бивш началник на КАТ комисар Алекси Стратиев. Ще проверим и какво е състоянието на пострадалите. Очакваме информация от заместник-директора на болница „Пирогов“ доц. Олег Чолаков и от директора на болница „Св. Анна“ д-р Славчо Близнаков. \r\nВ минутите след 08.00 часа – ще бъдат ли премахнати незаконните постройки в Асеновград и как може да се реши проблемът с циганската престъпност? Работи ли реално Националната стратегия за интегриране на ромите? Наш събеседник ще бъде вицепремиерът Валери Симеонов. \r\nЩе проверим също хода на ремонтите по улиците в Община Враца и колко сгради вече са санирани там. Очаквайте кмета Калин Каменов. \r\nКолко деца ще се научат да плуват това лято благодарение на инициатива на Община Кюстендил ще ни каже колегата Венцеслав Илчев. \r\nВ минутите за култура ще ви разкажем повече за предстоящия Международен танцов фестивал „Пъстър свят“ в Панагюрище. \r\nТези и други теми предстоят в сутрешния блок „Добро утро, България“ на Радио „Фокус“. Водещ е Албена Иванова.", "date": "2017-07-05", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/07/05/2412442/the-japan-times-edin-zaginal-i-shest-izcheznali-sled-prolivni-dazhdove-v-hiroshima-i-shimane.html", "text": "Един мъж е загинал, а шест души са изчезнали, включително и деца, след проливните дъждове в западна Япония, предава The Japan Times.\r\nПовече от 60 хиляди жители на префектурите Хирошима и Шимане бяха временно евакуирани.\r\nПоне шест души в префектура Фукуока може да са затрупани под свлачища или отнесени от реки, заявиха от японската полиция.\r\nМинистър-председателят Шинзо Абе инструктира министрите и държавните агенции да овладеят ситуацията.  Симеон Миланов", "date": "2017-07-05", "title": "The Japan Times: Един загинал и шест изчезнали след проливни дъждове в Хирошима и Шимане"}
{"url": "http://www.focus-news.net/news/2017/07/05/2412441/china-daily-si-dzinpin-zayavi-che-kitaysko-germanskite-otnosheniya-sa-dobar-primer-za-satrudnichestvo.html", "text": "Прагматичното сътрудничество между Китай и Германия, е водещ фактор в европейско-китайските отношения, заяви китайският президент Си Дзинпин, предава China Daily.\r\nТова е пример за сътрудничество между две от най-важните икономики в света, смята китайският лидер.\r\nКитайският президент Си Дзинпин е на посещение в Берлин, където пристигна от Москва. Китай вече е най-големият търговски партньор на Федерална република Германия.\r\nСи Дзинпин заяви, че Китай и Германия трябва д изградят инвестиционен климат, който е отворен за всяка от двете страни, и предлага честна конкуренция. Симеон Миланов", "date": "2017-07-05", "title": "China Daily: Си Дзинпин заяви, че китайско-германските отношения са добър пример за сътрудничество"}
{"url": "http://www.focus-news.net/news/2017/07/05/2412436/yuri-aleksandrov-ssmvr-veliko-tarnovo-politseyskite-sluzhiteli-ne-sa-poluchavali-uniformi-po-normalniya-nachin-ot-pet-godini-nasam.html", "text": "Полицейските служители не са получавали униформи по нормалния начин от пет години насам. Това каза за Радио „Фокус“ – Велико Търново Юри Александров от ОДМВР и член на Управителния съвет на Синдиката на служителите в МВР (ССМВР). По думите му е неприемливо един служител, било то униформен или цивилен, да има лимит за дрехи 400 лева. Той отбеляза, че зимната униформа струва над 600 лева. „Това облекло се изхабява за година. Пък не дай си Боже да се преследва престъпник и облеклото да се скъса или унищожи, полицаят трябва да си закупи ново. Служителите на МВР не могат да си купят необходимото за тях облекло с лимита, който имат“, посочи Александров. \r\nТой допълни, че едно от исканията за промяна в Закона за МВР, за които от синдикатите настояват, е служителите на МВР да получават и лятна, и зимна униформа всяка година. „В тази наша вещева заявка, която има определен брой точки и компоненти, униформеният служител трябва да получава тези неща всяка година. Дрехите трябва да бъдат изработени от качествени платове. Униформата трябва да е качествена, така че, когато един служител излезе на улицата, с добрия си външен вид да всява респект на гражданите“, посочи Юри Александров.\r\nНадежда КРЪСТЕВА", "date": "2017-07-05", "title": "Юри Александров, ССМВР – Велико Търново: Полицейските служители не са получавали униформи по нормалния начин от пет години насам"}
{"url": "http://www.focus-news.net/news/2017/07/05/2412445/stara-zagora-po-vreme-na-festivala-buzludzha-rok-kultura-arhitekt-dora-ivanova-shte-predstavi-svoya-proekt-za-renovatsiya-na-monumenta-buzludzha.html", "text": "Първи рок-фестивал „Бузлуджа - рок култура“ организират група общественици и бизнесмени от Казанлък, каза за Радио „Фокус“ Иван Найденов, един от организаторите на инициативата. Той поясни, че фестивалът ще се проведе от 7 до 9 юли до входа на паметника на връх Бузлуджа. В програмата на фестивала  ще вземат участие три подбрани български рок групи - „Кикимора“,  „Sevi” и „Inspiration“. Сцената ще бъде разположена точно пред входа на паметника Бузлуджа, а за зрителите се предвиждат както седящи места, така и тридневна къмпинг-зона и зона за кетръринг с продажба на храна и напитки. Организаторите предвиждат още и развлекателна разходка – 15-минутна конна езда по определен маршрут, въжена градина „Тролей“, енкаустика на живо с художника Димитриос Пападакис, Ффотосесия с рок групите, поход до връх Бузлуджа. По време на фестивала архитект Дора Иванова ще представи своя проект за реновация на монумeнта „Бузлуджа“. \r\nОрганизаторите ще подсигурят охрана, химически тоалетни, пропускателен режим, организация по паркиране и къмпингуване, сметосъбиране и почистване. Активна логистика и подкрепа осигураява Община Казанлък, с чието съдействие се организира фестивалът. \r\nИдеята за рокфеста бе представена в по-ранен етап пред Съвета по култура и туризъм, получи одобрението на кмета Галина Стоянова и председателя на Комисията по култура в Общинския съвет в Казанлък към момента Борис Кърчев, който сега е народен представител. “Прегърнахме веднага идеята за този концерт и надяваме се бъдещ рок-фестивал на Бузлуджа, защото в това събитие има послание, за което Община Казанлък работи и подкрепя отдавна. Посланието е за Бузлуджа – защото там има една природна, архитектурна и историческа даденост и тази даденост е наша – на Казанлък. Община Казанлък подкрепя инициативата точно заради тази идея, която изпъква зад рок-сцената - да фокусираме вниманието на държавниците ни към тази чиния и паметник, за да се намерят сили да бъде ремонтиран и възстановен. Бузлуджа е ценност за нас казанлъчани и е крайно време тя да стане известна като уникален архитектурен паметник, а не като символ на разрухата на една идеология. Време е да спрем да я идеологизираме и да се погрижим за Бузлуджа като културен паметник. И тук идеята за култура в концерта “Бузлуджа  - рок култура” и рок-музиката като културата, обединяваща хора от всички поколения, е съществената”, коментира  Галина Стоянова.\r\nЗа желаещите да посетят рок проявата организаторите ще осигурят транспорт на 8 юли от Казанлък до Бузлуджа и обратно, като цената на билета е 4 лв. Автобусите ще тръгват от хотел „Казанлък“  в 11.00, 12.00, 17.00 и 18.00 часа, а връщането е в 00.30 часа през нощта. \r\nСлавяна ГАЙДАРОВА", "date": "2017-07-05", "title": "Стара Загора: По време на фестивала „Бузлуджа - рок култура“ архитект Дора Иванова ще представи своя проект за реновация на монумeнта „Бузлуджа“"}
{"url": "http://www.focus-news.net/news/2017/07/05/2412446/afp-privarzhenitsi-na-venetsuelskoto-pravitelstvo-shturmuvaha-parlamenta-na-venetsuela.html", "text": "Десетки поддръжници на правителството щурмуваха венецуелското Национално събрание, предава AFP .\r\nПривържениците на правителството на президента Николас Мадуро, нахлуха в Националното събрание, в което доминират опозиционните сили.\r\nОчевидци заявиха, че тълпата е била облечена в червено, и е била въоръжена с тояги. Привържениците на Николас Мадуро са запалили пиротехника във вътрешните градини на сградата, предизвиквайки хаос. Симеон Миланов", "date": "2017-07-05", "title": "AFP: Привърженици на венецуелското правителство щурмуваха парламента на Венецуела"}
{"url": "http://www.focus-news.net/news/2017/07/05/2412418/makedoniya-vmro-dpmne-prizova-makedonskoto-vanshno-ministerstvo-da-osadi-opitite-da-se-diskreditira-makedonskata-identichnost-ot-balgarski-ofitsialni-litsa.html", "text": "ВМРО-ДПМНЕ на Никола Груевски призова Македонското външно министерство официално да осъди опитите да се дискредитира македонската идентичност от български официални лица, се казва в съобщение публикувано на официалната страница на партията.\r\nВ изявлението се казва, че \"един български евродепутат (Андрей Ковачев) и един директор на държавна институция (професор Божидар Димитров) директно обиждат македонския народ, докато от македонска страна няма никаква реакция.\" \r\nСпоред ВМРО-ДПМНЕ \"Министерството на външните работи има задължението да защитава македонската държава и македонския народ\", но към момента се констатира единствено \"мълчание и затваряне на очите пред дейността на ретроградните структури, които отричат съществуването на македонския народ.\"\r\nПартията на Груевски призовава председателя на МАНУ (Македонската академия на науките) да опровергае твърденията на българите. \r\nПревод и редакция: Мариела Русева", "date": "2017-07-05", "title": "Македония: ВМРО-ДПМНЕ призова Македонското външно министерство да осъди опитите да се дискредитира македонската идентичност от български официални лица"}
{"url": "http://www.focus-news.net/news/2017/07/05/2412447/komisiyata-po-pravni-vaprosi-v-ns-prie-na-parvo-chetene-ogranichenie-na-pravomoshtiyata-na-chastnite-sadebni-izpalniteli-bankite-i-monopolite-predlozheni-ot-ombudsmana-maya-manolova.html", "text": "С пълно единодушие депутатите от Комисията по правни въпроси приеха на първо четене предложените от омбудсмана Мая Манолова и граждански организации промени в Гражданския процесуален кодекс (ГПК), с които се ограничават правомощията на частните съдебни изпълнители, банките и монополите. Това съобщиха от пресцентъра на Омбудсмана на Република България.\r\nПромените са публикувани тук: \r\nhttp://www.ombudsman.bg/pictures/ЗИД%20ГПК_изпълнително%20производство.pdf.\r\nС 20 гласа „за“ народните представители от всички парламентарни групи гласуваха анблок четирите законопроекта, внесени от „БСП за България“, ВОЛЯ, ГЕРБ и Обединени патриоти, които  припознаха измененията на обществения защитник.  \r\nМая Манолова благодари на депутатите и подчерта, че „моментът, промените да бъдат направени в заповедното и изпълнителното производство, е назрял и никакви опорни точки за обмисляне на концепция, за правене на дълги и подробни анализи, за основен ремонт на ГПК, не могат да спрат този процес“. Тя визира предложения, направени по време на заседанието, да не се бърза с промените, а те да бъдат тема на подробно „концептуално и научно-теоретично изследване“ в началото на октомври. \r\n„Трябва да се прецизира уредбата на призоваването. Не може граждани да бъдат съдени без да знаят. Трябва да се даде възможност на длъжниците да плащат, без да стигат до съдебно изпълнение, да се осигури пропорционалност и съразмерност между изпълнителните способи, които се налагат и размера на дълга. Трябва да се даде възможност за обжалване на оценките на недвижими имоти“, каза Манолова.\r\nТя запозна депутатите с решението на Европейския съд по правата на човека от м. април т. г., където за малък дълг от 150 евро е продадено жилище на половината от пазарната му цена и Словения е осъдена да заплати 85 000 евро. \r\nМанолова бе категорична, че не може имоти да се продават на безценица, защото е нарушение по чл. 1 от Протокол №1 към Конвенцията за правата на човека.\r\n„Ако направите тези промени, ефектът ще бъде бърз, незабавен, ще се усети и ще се аплодира от всички български граждани. Разчитам на вашия инстинкт на хора и на политици, които са избрани в едни честни избори, които няма как да не се съобразяват с българските граждани. Благодаря за волята, която демонстрирате с днешното заседание“, каза още омбудсманът.        \r\nЦялото изказване виж на: http://www.ombudsman.bg/news/4463.", "date": "2017-07-05", "title": "Комисията по правни въпроси в НС прие на първо четене ограничение на правомощията на частните съдебни изпълнители, банките и монополите, предложени от омбудсмана Мая Манолова"}
{"url": "http://www.focus-news.net/news/2017/07/05/2412429/narodniyat-predstavitel-ot-bsp-za-balgariya-zhelyo-boychev-ne-iskame-komisiyata-gripen-da-bade-prevarnata-v-tribunal.html", "text": "Не искаме комисията  „Грипен” да бъде превърната в трибунал. Това заяви народният представител от „БСП за България” и член на Временна комисия за проучване на изпълнението на процедурата по избор на нов тип боен самолет Жельо Бойчев след първото й заседание, съобщиха от пресцентъра на НС на БСП. Според Филип Попов, народен представител от левицата и също неин член, не трябва да се излиза извън мандата на комисията. „Мандатът й е да се изследва процедурата, законосъобразността, а не да се коментират какви самолети ще се купуват”, обясни Попов.\r\n„Създаването на тази комисия е опит да се нанесе удар срещу президентската институция”, обясни Филип Попов. Той каза също, че на практика цялата процедура е стартирала по времето на Борисов. „Затова ние виждаме в нея чисто политически момент с нейното създаване. Тя обаче може да доведе до прекратряване на процедурата по избора на нов самолет, защото е в ръцете на настоящия Министерски съвет”, допълни той.", "date": "2017-07-05", "title": "Народният представител от „БСП за България” Жельо Бойчев: Не искаме комисията „Грипен” да бъде превърната в трибунал"}
{"url": "http://www.focus-news.net/news/2017/07/05/2412448/the-telegraph-ispanskoto-pravitelstvo-shte-predprieme-deystviya-ako-upravlyavashtite-v-barselona-se-opitat-da-prokarat-referenduma-za-nezavisimost.html", "text": "Испанският министър-председател отхвърли плановете на католнското правителство за обявяването на независимост до 48 часа след евентуален вот за напускането на Испания, като „авторитарни заблуждения“, предава The Telegraph .\r\nМинистър-председателят Мариано Рахой настоя, че движението за независимост никога няма да успее да разцепи Испания.\r\nПравителството заяви, че ще предприеме действия, ако каталонският президент Карлос Пиугдемонт се опита да прокара референдум за независимост на 1 октомври. Според испанските власти, това са неконституционните действия на „диктатор“. Симеон Миланов", "date": "2017-07-05", "title": "The Telegraph: Испанското правителство ще предприеме действия, ако управляващите в Барселона се опитат да прокарат референдума за независимост"}
{"url": "http://www.focus-news.net/news/2017/07/05/2412449/ria-novosti-ruskata-strategicheska-aviatsiya-nanese-udari-po-tseli-na-islyamska-darzhava.html", "text": "Стратегически бомбардировачи Ту-95МС нанесоха удари по обекти на „Ислямска държава“ на границата между сирийските провинции Хама и Хомс, предава РИА Новости.\r\nСпоред руското командване, са унищожени три крупни склада на терористите, а също така и команден пункт в района на Акербат. Бомбардировачите са нанесли удар с крилати ракети Х-101. \r\nПрикритие на бомбардировачите са осигурили изтребители Су-30СМ и Су-35С от военновъздушната база Хмеймим.  Симеон Миланов", "date": "2017-07-05", "title": "РИА Новости: Руската стратегическа авиация нанесе удари по цели на „Ислямска държава“"}
{"url": "http://www.focus-news.net/news/2017/07/05/2412450/atanas-atanasov-asotsiatsiya-na-zemedelskite-proizvoditeli-v-balgariya-varna-zapochna-zhatvata-na-pshenitsa-v-oblastta.html", "text": "Жътвата на пшеница започна навсякъде във Варненска област. Това каза за Радио „Фокус” – Варна Атанас Атанасов, регионален координатор за Варна на Асоциацията на земеделските производители в България. „В момента се жъне пшеница, на места земеделските стопани привършват с жътвата на ечемик. Започна и жътвата на рапица в областта. Засега резултатите от реколтата са добри, но още е много рано да се коментират очакваните добиви, тъй като имаше бури и поройни дъждове“, допълни Атанас Атанасов.\r\nПо данни на Областна дирекция „Земеделие” във Варна площите с пшеница във  Варненска област са близо 591 500 дка, като пропадналите площи са 439 дка. Площите, засети с ечемик във Варненско, са близо 72 780 дка, няма пропаднали площи. 556 зърнокомбайна, 156 сламопреси и 1 033 машини за извозване на зърно ще участват тази година в жътвената кампания по прибиране на реколтата във Варненска област. Данните за готовността на техниката за жътвената кампания са на Контролно-техническата инспекция.\r\nМарияна ВАЛЕНТИНОВА", "date": "2017-07-05", "title": "Атанас Атанасов, Асоциация на земеделските производители в България-Варна: Започна жътвата на пшеница в областта"}
{"url": "http://www.focus-news.net/news/2017/07/05/2412452/reuters-balgarskite-politsai-nastoyavat-za-uvelichavane-na-zaplatite-v-sektora.html", "text": "Хиляди български полицаи, пожарникари и други служители на Министерство на вътрешните работи, се събраха в столицата София, за да настояват за по-високи заплати, по-добри работни условия и нови униформи, предава Reuters .\r\nТова е първият протест в най-бедната европейска страна срещу двумесечното правителство водено от дясноцентристката партия ГЕРБ.\r\nКабинетът на премиера Бойко Борисов заяви, че ще уважи ангажиментите на София за насърчаване на приходите според продуктивността.\r\nВътрешният министър Валентин Радев каза, че заплатите на служителите от Министерството на вътрешните работи няма да се повишат тази година.  Симеон Миланов", "date": "2017-07-05", "title": "Reuters: Българските полицаи настояват за увеличаване на заплатите в сектора"}
{"url": "http://www.focus-news.net/news/2017/07/05/2412434/plovdiv-generalniyat-konsul-na-turtsiya-v-grada-hyusein-ergani-izrazi-bezpokoystvo-vav-vrazka-s-naprezhenieto-v-asenovgrad-i-posledvalite-protesti.html", "text": "Генералният консул на Република Турция в Пловдив Хюсеин Ергани изрази безпокойство във връзка с напрежението в Асеновград и последвалите масови протести. Консулът се срещна с областния управител на Пловдив Здравко Димитров по негова покана, като посочи, един неприятен битов инцидент може да разпали етнически конфликт, ако се използва за политически цели, предаде репортер на Радио „Фокус”-Пловдив. „Ние нямаме нищо против национализма, когато той не е насочен към други страни или етноси. Обаче има хора, които не разбират колко тънък и крехък е етническият мир и колко е важно да бъде запазен на всяка цена за доброто на държавата“, каза Хюсеин Ергани. \r\nОбластният управител подчерта, че държавните институции няма да допуснат провокации и разрастване на етническото напрежение. „Гарантирам, че ще направим всички възможно да запазим етническия мир и няма да допуснем да се създава хаос и напрежение. Гарантирам, че ще подходим мъдро и държавнически“, заяви Здравко Димитров.\r\nГенералният консул на Република Турция благодари на областния управител за бързата реакция и за взетите мерки и заяви, че Пловдив винаги е бил град – пример за етническа толерантност, и изрази надежда, че всички заедно ще запазят добрите отношения между етносите, живеещи в региона.\r\nЦветана ТОНЧЕВА", "date": "2017-07-05", "title": "Пловдив: Генералният консул на Турция в града Хюсеин Ергани изрази безпокойство във връзка с напрежението в Асеновград и последвалите протести"}
{"url": "http://www.focus-news.net/news/2017/07/05/2412453/stara-zagora-izlozhba-pod-nadslov-dimitar-dobrovich-poznatiyat-i-nepoznat-be-otkrita-v-hudozhestvenata-galeriya-v-kazanlak.html", "text": "Изложба под надслов „Димитър Добрович – познатият и непознат“ бе открита в залата за временни изложби в  Художествената галерия в Казанлък, предаде кореспондент на Радио „Фокус“. Изложбата представя 40 творби на художника – елеофотография, авторски творби и копия на картини с антични и библейски сюжети, собственост на Художествената галерия в Сливен. \r\n„Димитър Добрович е смятан за първия български живописец, получил академично образование. Негов патент е „елеофотографията“ – творчески и технико-технологичен експеримент, при престоя му в Италия“, каза при откриването директорът на галерията в Казанлък Христо Генев.\r\nНегова е първата изложба на български живописец, която се урежда в Народното събрание на 2 юли 1893 г., веднага след връщането му в България. В нея той показва оригинали, копия на творби от европейски майстори, елеофотографии. Една част от картините той дарява на Сливен и те стават основа на бъдещата галерия там, останалото разпределя между роднини.\r\nОригинални произведения на Добрович, както и копия, се пазят в Атинската пинакотека, в италиански музеи и галерии, в частни колекции извън страната.\r\nСлавяна ГАЙДАРОВА", "date": "2017-07-05", "title": "Стара Загора: Изложба под надслов „Димитър Добрович – познатият и непознат“ бе открита в Художествената галерия в Казанлък"}
{"url": "http://www.focus-news.net/news/2017/07/05/2412444/reuters-katarskiyat-vanshen-ministar-nareche-deystviyata-na-sauditska-arabiya-i-sayuznitsite-y-agresiya.html", "text": "Катарският външен министър обвини Саудитска Арабия, ОАЕ, Бахрейн и Египет в „чиста агресия“ спрямо емирството, предава Reuters .\r\nПредставители на четирите страни, които блокираха Катар се срещат в Кайро, където ще обсъдят вземането на допълнителни мерки срещу страната, която обвиняват в подкрепа за тероризма.\r\nШейх Мохамед бин Абдулрахман Ал Тани заяви, че обвиненията на Саудитска Арабия, Бахрейн, Обединените арабски емирства и Египет, са „очевидно фабрикувани за да създадат анти-катарско настроени на запад“.\r\n„Катар продължава да призовава за диалог въпреки нарушаването на международните закони и регулации, въпреки разделянето на 12 хиляди семейства, въпреки обсадата, която е чиста агресия, както и обида срещу всички международни споразумения, органи и институции“, заяви министър Ал Тани в Лондон. Симеон Миланов", "date": "2017-07-05", "title": "Reuters: Катарският външен министър нарече действията на Саудитска Арабия и съюзниците й „агресия“"}
{"url": "http://www.focus-news.net/news/2017/07/05/2412443/gl-komisar-mladen-marinov-prichinata-za-katastrofata-na-am-trakiya-e-kompleksna.html", "text": "По последна информация общо 31 души са пострадали в тежката верижна катастрофа на магистрала „Тракия\" тази сутрин\". От тях възрастна жена е с опасност за живота. Тя е настанена в „Пирогов\" и в момента й се извършва интервенция, за да бъде спасен живота ѝ. Това съобщи главния секретар на МВР гл. комисар Младен Маринов в предаването „Още от деня\" по БНТ.\r\nПо думите му, причината за катастрофата може да се каже, че е вследствие на гъста мъгла, но има данни и за дим, който е от близко сметище. „Там преди една седмица беше възникнал пожар, а и трудно се гаси, защото продължава едно дълго тлеене. Така, че е възможно и задимяването да е причина за инцидента. Като цяло данните са за гъст облак мъгла, което се вижда и от снимките в медиите, заснети с дрон. Причината е комплексна“, обясни комисар Маринов.\r\n„Водач на автомобил, който е карал с висока скорост по магистралата е навлязъл в гъсто задимена и без видимост зона, натиснал е рязко спирачки и в следствие автомобилите зад него са го ударили и така се е получила верижната катастрофа. По отношение на скоростта, трябва да се изчакат сложните авто-технически експертизи, но при всички положения, това е една подсъзнателна реакция - управлява автомобил и влез рязко в зона, в която не възприема околната среда, натиска спирачката“, коментира той.\r\nМаринов уточни, че другата верижна катастрофа е в обратната посока. „По същия начин ТИР навлиза в облака, натиска пак рязко спирачки и автомобилите, които се движат зад него не успяват да спрат и така се предизвиква още една верижна катастрофа. Движението е възстановено, има известни затруднения на мястото, където се извършват процесуално-следствени действия“, каза още гл. комисар Младен Маринов.", "date": "2017-07-05", "title": "Гл. комисар Младен Маринов: Причината за катастрофата на АМ „Тракия\" е комплексна"}
{"url": "http://www.focus-news.net/news/2017/07/05/2412459/sport-dzhoana-konta-i-hedar-uotsan-s-novi-pobedi.html", "text": "Джоана Конта и Хедър Уотсън спечелиха мачовете си от втория тур на Уимбълдън. \r\nКонта спечели с 7:6, 4:6, 10:8 срещу хърватката Дона Векич. \r\nУотсън победи с 6:0, 6:4 Анастасия Севастова. \r\nСледващият мач на Конта е срещу гъркинята Мария Сакари, докато Уотсън ще играе срещу бившият световен номер 1 Виктория Азаренка.", "date": "2017-07-05", "title": "Спорт: Джоана Конта и Хедър Уотсън с нови победи"}
{"url": "http://www.focus-news.net/news/2017/07/05/2412456/parlamentat-prekrati-mandata-na-upravitelya-na-nzok-d-r-glinka-komitov-obzor.html", "text": "Със 88 гласа „за” и 67 – „въздържал се” народните представители  прекратиха мандата на управителя на Националната здравноосигурителна каса д-р Глинка Комитов. Той депозира своята оставка в деловодството на парламента на 29 юни 2017 г., без да посочва конкретни мотиви за своето решение. Тогава председателят по Комисията по здравеопазване и народен представител от ГЕРБ д-р Даниела Дариткова обясни, че управителят на НЗОК се е позовал Закона за здравното осигуряване, който му дава право да не конкретизира мотиви за оттеглянето си. „Решението е негово лично и ние ще спазим процедурата”, обоснова се д-р Дариткова. \r\nВ пленарна зала прекратяването на пълномощията на управителя на НЗОК се трансформира в дебат за състоянието на здравеопазването в страната, а акцентът падна върху твърденията за натрупаните задължения в някои лечебни заведения, както и лимитите на болниците \r\nПо закон процедурата за избор на нов управител на НЗОК трябва да се осъществи в 30-дневен срок от приемането на оставката на д-р Комитов.", "date": "2017-07-05", "title": "Парламентът прекрати мандата на управителя на НЗОК д-р Глинка Комитов (ОБЗОР)"}
{"url": "http://www.focus-news.net/news/2017/07/05/2412460/sport-arsenal-s-transfer-za-465-miliona-liri.html", "text": "Новото попълнение на „Арсенал“ е френският футболист Александре Лаказет. Лаказет е играл за „Лион“.  Цената, която „Арсенал“ плаща за него е 46.5 милиона лири, което е повече, отколкото клубът плати за Мезут Йозил през 2013 г.", "date": "2017-07-05", "title": "Спорт: „Арсенал“ с трансфер за 46.5 милиона лири"}
{"url": "http://www.focus-news.net/news/2017/07/05/2412455/afp-vanshniyat-ministar-na-sauditska-arabiya-zayavi-che-blokadata-nad-katar-shte-prodalzhi.html", "text": "Външният министър на Саудитска Арабия Адел Ал Джубейр заяви, че бойкотът над Катар ще продължи, предава AFP .\r\nТова се случва след като от Катар казаха, че отхвърлят исканията на Саудитска Арабия, Бахрейн, Египет и Обединените арабски емирства.\r\n„Бойкотът ще остане“, каза на пресконференция в Кайро саудитският външен министър. В египетската столица бе проведена среща между представители на Египет, Саудитска Арабия, Бахрейн и Обединените арабски емирства, на която се обсъди кризата в Персийския залив.  Симеон Миланов", "date": "2017-07-05", "title": "AFP: Външният министър на Саудитска Арабия заяви, че блокадата над Катар ще продължи"}
{"url": "http://www.focus-news.net/news/2017/07/05/2412462/tenis-andi-mari-stiga-do-treti-krag-na-uimbaldan.html", "text": "Анди Мъри е четвъртият британски тенисист, който стига до третия кръг на Уимбълдън. Мъри победи Дъстин Браун от Германия с 6:3,6:2,6:2. Ако в четвъртък Кайл Едмънд надделее над французина Гейл Монфилс, той ще е петият британец на трети кръг на Уимбълдън.", "date": "2017-07-05", "title": "Тенис: Анди Мъри стига до трети кръг на Уимбълдън"}
{"url": "http://www.focus-news.net/news/2017/07/05/2412457/bne-intellinews-makedoniya-tryabva-da-realizira-reditsa-reformi-za-da-vlezne-v-es-i-nato.html", "text": "Македонският премиер Зоран Заев разкри детайли от плана си за прилагането на спешни реформи, от които малката балканска страна се нуждае, за да има напредък в посока на интеграцията си в ключови международни институции, предава bne Intellinews.\r\nЕдин от основните приоритети на правителството на Заев, е да вкара Македония в Европейския съюз и НАТО. Целта на тези реформи е да убедят Европейския съюз, да насрочи дата за преговорите по влизането на страната в съюза. \r\n„Планът наречен 3-6-9, приет на 4 юли, е важен документ за евроатлантическите перспективи на страната, които ще подобрят живота на всички граждани“, заяви Зоран Заев в изявление. Симеон Миланов", "date": "2017-07-05", "title": "Bne Intellinews: Македония трябва да реализира редица реформи за да влезне в ЕС и НАТО"}
{"url": "http://www.focus-news.net/news/2017/07/05/2412458/kiril-dobrev-bsp-noviyat-zakon-v-mvr-e-neobhodim-i-tryabva-da-reglamentira-vsichko-ot-redoviya-politsay-do-ministara.html", "text": "Новият закон в МВР е необходим и трябва да регламентира всичко от редовия полицай до министъра. Това каза Кирил Добрев, член на ИБ на Националния съвет на БСП в предаването „Това е България“ на Радио „Фокус“.  Във връзка с това какво налага нов Закон за МВР, какъвто поиска БСП, Добрев заяви: „Първо искам да честитя празника на всички, които са ангажирани в системата на МВР, на техните семейства и близки, които трябва да имат много силен характер, за да подкрепят ежедневно човек, който рискува живота си. Скандалите в МВР са огромни“.\r\n„Новият закон е повече от необходим, той трябва да регламентира нещата в МВР - от редовия полицай до министъра. Новият закон трябва да даде справедливо заплащане, най-важното – сигурност в хората. Този, който не осъзнава, че системата на МВР я правят хората, той просто не разбира“, поясни Добрев. Той уточни, че от БСП имат скелет, върху който ще подготвят закон. „Правим го заедно със служители от МВР. Текстът ще бъде подложен на широко обсъждане“, допълни той. \r\nКирил Добрев припомни, че Законът за МВР е най-често променяният. „Искаме ми се да направим нещо, с което да изградим системата почти отначало, защото в момента тя почти не съществува. Не може млад полицай да започва работа със заплата от 650 лв. и за тези пари той да рискува живота си. Не може администрацията да е далеч по-голяма от хората, които са на улицата, не може криминалисти да разполагат с техника от преди 2 века, не може бензинът в колите да бъде екстра“, каза още Добрев. „Премиерът чак миналата седмица, след 10-годишно управление, образно казано, с широка ръка казва – айде, може бензинът да е безлимитен, ама внимавайте да не го крадете. Разбирате ли какво унижение е това за тези хора, които ежедневно излизат на улицата, за да защитават нашия живот? Това е изключителна обида към полицаите“, заяви той.\r\n„Според мен причината за недоволството им е не толкова парите, колкото унижението“, добави Добрев.\r\nТой допълни, че от БСП застават плътно зад всички справедливи искания на полицаите, затова подготвят професионален закон, който да бъде подкрепен от всички.", "date": "2017-07-05", "title": "Кирил Добрев, БСП: Новият закон в МВР е необходим и трябва да регламентира всичко от редовия полицай до министъра"}
{"url": "http://www.focus-news.net/news/2017/07/05/2412481/veselin-ovcharov-oblastnata-direktsiya-zemedelie-dobrich-zapochna-zhatvata-v-oblastta.html", "text": "Започна жътвата в област Добрич. Това съобщи Веселин Овчаров, старши експерт в Дирекция „Аграрно развитие“ в Областната дирекция (ОД) „Земеделие“ в Добрич, предаде кореспондентът на Радио „Фокус” – Варна. Жътвата на пшеница към момента се осъществява при среден добив към момента 554 кг/дка. Най-високи добиви при реколтирани едва 3,31% от площите отчитат земеделците в Община Крушари – 670 кг/дка, Община Добрич-селска – 650 кг/дка, и Община Генерал Тошево – 610 кг/дка. В полетата работят 81 зърнокомбайна, производството е 22 226 тона. Общо засетите площи с пшеница в региона са 1 212 891 дка. Няма регистрирани пропаднали площи. \r\nТова важи и за реколтата от ечемик. Тази земеделска култура също вече се прибира, при среден добив за момента 486 кг/дка. В полетата с ечемик работят 49 зърнокомбайна, реколтирани са около 45% от площите, производството за момента е 6 262 тона. Общо засетите площи с ечемик в Добричка област са 28 771 дка. \r\nИма регистрирани пропаднали площи при маслодайната рапица – 7 593 дка. Тази земеделска култура също вече се прибира, но жътвата е съвсем в началото си. Средният добив за момента е 249 кг/дка, работят 16 зърнокомбайна в полетата. Общо засетите площи с маслодайна рапица са 170 090 дка. Жъне се в общините  Шабла, Добрич, Добрич – селска и Крушари. \r\nВсе още не е започнало прибирането на лавандулата в региона. Тази година от ОД „Земеделие“ в Добрич отчитат значително увеличение на площите с тази растителна култура. През миналата година с лавандула са били засети едва 6 961 дка, а тази година – 24 658 дка. \r\nПродължава прибирането на реколтата от плодове. Към момента средният добив от череши в региона е 260 кг/дка, от кайсии – 259 кг/дка. \r\nЖулиета НИКОЛОВА", "date": "2017-07-05", "title": "Веселин Овчаров, Областната дирекция „Земеделие“- Добрич: Започна жътвата в областта"}
{"url": "http://www.focus-news.net/news/2017/07/05/2412480/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-yuli-2017-g.html", "text": "„Софийска вода” временно ще прекъсне водоснабдяването в някои части на столицата на 6 юли 2017 г. (четвъртък). Това съобщиха от пресцентъра на водоснабдителното дружество. Във връзка с изпълнение на инвестиционен проект за реконструкция на уличен водопровод на ул. „Зорница“ кв. „Михайлово“ гр. Банкя, се налага спиране на водоподаването от 09:00  до 20:00 часа на клиентите на „Софийска вода”, живеещи в района на:\r\n- ул. „Родина“, ул. „Козлодуй“, ул. „Георги Бенковски“, ул. „Захари Стоянов“, ул. „Еледжик“, ул. „Персенк“, ул. „Люлин“;\r\n- по ул. „Майор Коста Паница“ от ул. „Люлин“ до края на улицата;\r\n- по ул. „Александър Стамболийски“ от ул. „Христо Смирненски“ до ул. „Никола Вапцаров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Михайлово“ на площада.  \r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с реконструкция на уличен водопровод на ул. „Царибродска“ жк. „Зона Б-19“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- по ул. „Царибродска“ от ул. „Д-р Калинков“ до бул. „Инж. Иван Иванов“ и бл. 6.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Царибродска ъгъла с ул. „Д-р Калинков“.\r\nВъв връзка с подмяна на сградно водопроводно отклонение на ул. „Найден Геров“ жк. „Хиподрума“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\n- по бул. „Акад. Иван Евстатиев Гешов“ от ул. „Урвич“ до ул. „Найден Геров“;\r\nпо ул. „Найден Геров“ от ул. „Сотир Андонов“ до бул. „Акад. Иван Евстатиев Гешов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Акад. Иван Евстатиев Гешов“  ъгъла с ул. „Найден Геров“.\r\nВъв връзка с частична подмяна на уличен водопровод на бул. „Президент Линкълн“ жк. „Овча купел“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\n- бул. „Президент Линкълн“, ул. „Кукуряк“, ул. „Земляне“, ул. „Месечинка“, ул. „Кърпи кожух“,\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Президент Линкълн“ ъгъла с ул. „Кукуряк“.\r\nВъв връзка с подмяна на сградно водопроводно отклонение на ул. „Светлина“ кв. „Бенковски“, се налага спиране на водоподаването от 9:30  до 18:30 часа на клиентите на „Софийска вода”, живеещи в района на:\r\n- ул. „Тетевенска“, ул. „Хоризонт“, ул. „Биримирски извор“, ул. „Иван Кралича“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Успех“  ъгъла с ул. „Светлина“.\r\nВъв връзка с извършване на строително-монтажни работи на ул. „Мраморен рид“ с. Мрамор, се налага спиране на водоподаването от 10:00  до 22:00 часа на клиентите на „Софийска вода”, живеещи в района на:\r\n- ул. „Мраморен рид“, ул. „Магараница“, ул. „Църна бара“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мраморен рид“ пред фирма „Булдекор“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-07-05", "title": "Софийска вода” временно ще прекъсне водоснабдяването в някои части на столицата на 6 юли 2017 г."}
{"url": "http://www.focus-news.net/news/2017/07/05/2412439/makedoniya-zemetreseniya-panika-strah-i-naprezhenie-karat-ohridchanite-da-spyat-v-kolite-i-po-plazhovete-kray-ezeroto-registrirani-sa-1000-trusa-za-dve-sedmitsi-obzor.html", "text": "Земетресения, паника, страх и напрежение карат охридчаните да спят в колите и по плажовете край езерото, съобщават македонските медии.\r\nТелевизия \"Канал 5\" съобщава, че по-голямата част от жителите на Охрид са прекарали нощта под открито небе от страх от последващи земни трусове, като има цели семейства, които напускат града. Според телевизията от 18 юни до днес са регистрирани над 1000 земни труса.\r\nПрез последните дни е засилена и дейността на охридската Бърза помощ, пише местното електронно издание \"Ohrid news\". Според дежурните лекари повечето сигнали се дължат на страх, притеснение и паника от земните трусове. Здравната служба има готовност да осигури 13 лекарски екипа.\r\nИзданието съобщава, че \"честите и силни земни трусове са накарали голяма част от туристите да си заминат\", въпреки че според Кръсте Блажески, председател на Асоциацията на хотелиерите и ресторантьорите, в града пристигат нови групи чужди туристи.\r\nТелевизия \"ТВМ\" предава от Охрид, че няма пострадали от земетресенията, а повикванията на Бърза помощ са предизвикани от пристъпи на паника. Пред същата телевизия кметът на Охрид, Никола Бакрачески заявява, че сезонът няма да пострада от серията земетресения и че е започнало описването на щетите, нанесени на сградите.\"МКД\" съобщава, че в района на Охрид, при манастира \"Св. Наум\" е отворен военният лагер \"Васко Карагелески\", за тези граждани, които се притесняват да стоят по домовете си, като предварително е обявен телефон за заявка за приемане. \r\nИзлъчващата на албански език телевизия \"Алсат-М\" предава, че \"историческите паметници на Охрид не са засегнати от постоянните земетресения.\"\r\nТелевизия \"Сител\" съобщава, че \"Охрид се тресе вече 18 дни\", а изданието \"Булид\" съобщава, че досега са обявени над 170 щети на частни и търговски обекти.\r\nИзданията съобщават за стотици панически съобщения, разпратени по електронните пощи и телефони на жителите на града.\r\nПревод и редакция: Мариела Русева", "date": "2017-07-05", "title": "Македония: Земетресения, паника, страх и напрежение карат охридчаните да спят в колите и по плажовете край езерото,  регистрирани са 1000 труса за две седмици (ОБЗОР)"}
{"url": "http://www.focus-news.net/news/2017/07/05/2412461/balgariya-er-vazstanoven-e-grafikat-na-poletite-mezhdu-burgas-i-rusiya.html", "text": "Възстановен е графикът на полетите от и до Бургас, Москва и Санкт Петербург. Те вече ще се изпълняват по редовното разписание. Не се очакват следващи закъснения. Това съобщава на официалната си интернет страница авиокомпания „България ер“.\r\nЗакъсненията по линиите през последните дни са причинени от комбинация между няколко фактора - повреда в самолет и лоши метерологични условия в Москва в петък срещу събота, когато стотици полети на летище Шереметиево са отменени. Поради големия пътникопоток по тези линии се е наложило да бъде реорганизирана полетната програма на авиокомпанията по тях, за да бъдат превозени всички пътници, които са забавени. Наложило се е да бъде пренасочен и капацитет от София към Бургас, което е довело и до забавяния по отделни редовни и международни линии.", "date": "2017-07-05", "title": "„България ер“: Възстановен е графикът на полетите между Бургас и Русия"}
{"url": "http://www.focus-news.net/news/2017/07/05/2412483/montana-v-berkovitsa-otbelyazvat-167-godini-ot-rozhdenieto-na-ivan-vazov-s-izkachvane-na-vrah-kom.html", "text": "В Берковица ще бъдат отбелязани 167 години от рождението на Иван Вазов с изкачване на връх Ком, съобщиха за Радио „Фокус“ от туристическото дружество в Берковица. Изкачването е обявено за 9 юли и ще започне от туристическата хижа, която се намира в подножието на връх Ком. Туристите, които ще се включат в този поход, ще почистят върха и площта около мраморния блок с барелефния образ на Иван Вазов. Предвидена е кратка програма с рецитация на стихове на Вазов, посветени на Ком и Берковица. Ипеклийската къща, в която е живял Иван Вазов в Берковица, като председател на Окръжния съд от 1879 г. до 1880 г., е превърната в музей. Тя е обявена за национален паметник на културата и в нея се съхраняват оригинални творби на Иван Вазов.\r\nАнна ЛОЗАНОВА", "date": "2017-07-05", "title": "Монтана: В Берковица отбелязват 167 години от рождението на Иван Вазов с изкачване на връх Ком"}
{"url": "http://www.focus-news.net/news/2017/07/05/2412484/reuters-shest-strani-ot-zapadnite-balkani-shte-sazdadat-regionalna-ikonomicheska-zona-s-podkrepata-na-evropeyskata-banka-za-rekonstruktsiya-i-razvitie.html", "text": "Шест страни от Западните Балкани ще създадат регионална икономическа зона, без търговски бариери, и с хармонизирано законодателство, предава Reuters .\r\nТова ще се случи с подкрепата на Европейската банка за реконструкция и развитие (ЕБРР).\r\nАлбания, Босна, Косово, Македония и Сърбия , които се надяват да се присъединят към Европейския съюз, ще стартират проекта си по време на среща с европейски представители и финансови институции следващата седмица в Триест, заяви вицепрезидентът на ЕБРР Пиер Хейлброн.\r\nЦелта е да се създаде единен пазар от 20 милиона души с подкрепата на ЕБРР, която вече е инвестирала 10 милиарда евро в региона. Симеон Миланов", "date": "2017-07-05", "title": "Reuters: Шест страни от Западните Балкани ще създадат регионална икономическа зона с подкрепата на Европейската банка за реконструкция и развитие"}
{"url": "http://www.focus-news.net/news/2017/07/05/2412482/predstoyashti-mezhdunarodni-sabitiya-za-6-yuli-agentsiya-fokus.html", "text": "Американският президент Доналд Тръмп ще проведе разговори във Варшава с лидерите от балтийските, балканските и централноевропейските страни.\r\n*** Доналд Тръмп ще се срещне с южнокорейския президент Мун Дже-ин и японския премиер Шинзо Абе, за да обсъдят ситуацията със Северна Корея.\r\n*** Японският министър-председател Шинзо Абе ще одобри окончателно предварителния документ за голямото търговско споразумение с Европейския съюз.\r\n*** Вътрешните министри на ЕС се срещат за да обсъдят как да се справят с мигрантската криза в Италия.\r\n*** Международна конференция за мигрантската криза, с участието на представители на Либия, ООН и Европейския съюз.\r\n*** Руският външен министър Сергей Лавров ще се срещне с френския си колега Жан-Ив льо Дриан за да обсъдят ситуацията в Украйна и Сирия.\r\n*** Европейският комисар Йоханес Хан ще посети Турция за да обсъди членството на страната в Европейския съюз с високопоставени турски представители.\r\n*** Германският канцлер Ангела Меркел и премиерът на Сингапур Ли Хсиен Лонг ще направят съвместно изявление.\r\n*** Френският президент Еманюел макрон ще се срещне с президента на Световната банка Джим Йонг Ким.\r\n*** Палестинският лидер Махмуд Абас ще се срещне с френския премиер Едуард Филип.\r\n***Мексиканският президент Енрике Пена Нието ще се срещне с френския си колега Еманюел Макрон.", "date": "2017-07-05", "title": "Предстоящи международни събития за 6 юли (Агенция „Фокус“)"}
{"url": "http://www.focus-news.net/news/2017/07/05/2412454/reuters-severna-koreya-zayavi-che-balistichnite-y-raketi-mogat-da-nosyat-yadreni-glavi.html", "text": "Северна Корея заяви, че междуконтиненталните балистични ракети, които е създала, могат да носят ядрена глава, предава Reuters .\r\nТова предизвика реакция в САЩ. Американските власти призовават международната общност да държи режима в Пхенян отговорен за създаването на ядрено оръжие.\r\nГоворител на американското Министерство на отбраната заяви, че Северна Корея е тествала междуконтинентални балистични ракети, които според експерти могат да достигнат до Аляска.\r\nДържавният секретар Рекс Тилърсън каза, че ракетните изпитания на Северна Корея, които се проведоха в Деня на независимостта на САЩ, представляват „нова ескалация на заплахата“ към САЩ и съюзническите държави. Той обеща, че Вашингтон ще вземе сериозни мерки. Симеон Миланов", "date": "2017-07-05", "title": "Reuters: Северна Корея заяви, че балистичните й ракети могат да носят ядрени глави"}
{"url": "http://www.focus-news.net/news/2017/07/05/2412486/plovdiv-v-selo-karadzhovo-predstoi-da-bade-izgradeno-videonablyudenie.html", "text": "В село Караджово, община Садово, предстои да бъде изградено видеонаблюдение, което ще бъде стационарно. Това съобщи за Радио „Фокус”-Пловдив кметът на Караджово Борислав Благоев. „До 31 октомври видеонаблюдението трябва да бъде изцяло изградено”, каза Благоев. В селото има няколко детски площадки, предстои изграждането на фитнес на открито. Караджово има около 1200 жители и е едно от по-големите селища в общината. Повечето от местните жители работят в големите градове, останалите са на полето. „В миналото в Караджово се гледаха овце и крави в почти всяка къща, но в момента са останали едва 100 животни”, каза още кметът на с. Караджово.\r\nВ селото има училище, в което учат 150 деца до 7 клас от три села. Има и детска градина с една група, предимно с местни деца. Само 5-6 улици са все още не асфалтирани, като всяка година се работи по 1-2 улици. По всички улици има и осветление. По думи на Борислав Благоев до края на мандата няма да има неасфалтирана улица в Караджово, а след това ще започне преасфалтиране, където е необходимо.\r\nТой подчерта, че Караджово е селото с най-добре уреден междуселищен транспорт в общината. До селото се движи градски автобус номер 22. Въпреки, че в момента пътуващите са по-малко, за сега линията се запазва. Другата линия, Пловдив – Селци, вече не се поддържа, след като превозвачът се е отказал. Жителите на Караджово се възмущават, че все още нямат канализация. Благоев заяви, че в 21 век това звучи абсурдно, но е факт благодарение на разпоредбите у нас, че селища с до 2000 жители нямат право да кандидатстват с такива проекти по европейски програми за финансиране. Той допълни, че иначе в Караджово няма проблем с водата дори през летния сезон. Селото разполага със собствена помпена станция и е свързано с язовира „40-те извора”, заедно със село Кочево.\r\nЦърквата „Св. Петка” в Караджово е ремонтирана с помощта на спонсори. Предстои обновяване на покрива й. В селото има се развива и самодейност, в която се включват предимно пенсионерки. Според Борислав Благоев това е единственото село, което не е променяло името си, като то е дало много умни хора на държавата, а сред тях е и бившият депутат Огнян Димов.\r\nЦветана ТОНЧЕВА", "date": "2017-07-05", "title": "Пловдив: В село Караджово предстои да бъде изградено видеонаблюдение"}
{"url": "http://www.focus-news.net/news/2017/07/05/2412487/ria-novosti-ligata-na-arabskite-darzhavi-se-obyavi-sreshtu-razkola-na-arabskite-darzhavi.html", "text": "Генералният секретар на Лигата на арабските държави Ахмед Абу Гейт заяви, че организацията е срещу разкола, в която и да е арабска държава, включително и в Йемен, предаде РИА Новости.\r\n„Ние не подкрепяме разкола в арабските държави“, заяви Абу Гейт на въпрос относно сепаратизма в Южен Йемен, където по-рано тази година местните политици съобщиха за създаването на независим политически съвет. Той добави, че в тази връзка Арабската лига не подкрепя палестинския разкол на правителството в Газа и администрацията на Западния бряг. Той добави, че изпитва опасения заради референдума в Иракски Кюрдистан.\r\n„Съседните държави се опасяват, а ние от своя страна в ЛАД бихме предпочели, подобен референдум да се провежда в условията на общ консенсус. Надяваме се, че нашите братя в Кюрдистан ще се замислят за последствията, които следват резултатите от референдум“, заяви той, добавяйки, че резултатът може да се отрази не само на Ирак, но и на Сирия, Иран и Турция.\r\nВластите на автономния Иракски Кюрдистан планират да проведат референдум за независимостта на 25 септември 2017 година.  Виктор Турмаков", "date": "2017-07-05", "title": "РИА Новости: Лигата на арабските държави се обяви срещу разкола на арабските държави"}
{"url": "http://www.focus-news.net/news/2017/07/05/2412485/kyustendil-predstoi-izgotvyaneto-na-grafik-za-dobiva-na-darva-za-ogrev-ot-koren-ot-obshtinskite-gori.html", "text": "Предстои изготвянето на график за добива на дърва за огрев от корен от общинските гори. Това съобщи за Радио „Фокус” – Кюстендил Анелия Алексова, главен лесничей към Община Кюстендил. По думите й в периода от 19 май до 30 юни, всеки желаещ да добива дърва за огрев е имал възможност да се запише в списъците, изготвяни от Община Кюстендил и от кметовете на малките населени места. „В списъка е записан по един член на домакинство, който трябва да има постоянен адрес в Община Кюстендил. Максималното количество дърва за огрев е до 10 пространствени кубически метра иглолистни или широколистни”, каза Анелия Алексова. По думите й сега предстои обобщаване на списъците и изготвяне на график за добиване на дървата за огрев.\r\nВенцеслав ИЛЧЕВ", "date": "2017-07-05", "title": "Кюстендил: Предстои изготвянето на график за добива на дърва за огрев от корен от общинските гори"}
{"url": "http://www.focus-news.net/news/2017/07/05/2412488/russia-today-balgariya-raboti-nad-oprostyavaneto-na-vizoviya-rezhim-za-rusiya.html", "text": "Българският вицепремиер Валери Симеонов заяви, че правителството на България работи над опростяването на визовия режим за гражданите на Русия, предаде Russia Today.\r\n„Поех допълнителни задължения и лично работя по този въпрос, обсъждайки го с посланика на Русия в България Анатолий Макаров“, заяви Симеонов. Той отбеляза, че в момента се разглежда възможността за издаването на руските граждани на електронни визи, започната е подготовка на необходимите изменения в закона за туризма. \r\n„Така се прави, за да бъде тази възможност законодателно предвидена. Основното е тези механизми да не противоречат на европейското законодателство. Ако успеем да въведен електронни визи, това сериозно ще облекчи възможностите за пътешествие в България“, добави Симеонов. Той подчерта, че проектът може да се реализира към началото на новия туристически сезон.  Виктор Турмаков", "date": "2017-07-05", "title": "Russia Today: България работи над опростяването на визовия режим за Русия"}
{"url": "http://www.focus-news.net/news/2017/07/05/2412492/ubrua-poveche-ot-30-dushi-sa-raneni-pri-mashtabna-patna-katastrofa-v-balgariya.html", "text": "В България 31 души са ранени при масово пътно-транспортно произшествие. Всички пострадали са хоспитализирани, като четирима от тях са в критично състояние, предаде  украинската информационна агенция  UBR.ua,  позовавайки се на информационна агенция „Фокус“.\r\nНа 5 юли сутринта на АМ „Тракия“ в участъка София-Пазарджик“ на 48 км. от София са се сблъскали повече от 40 автомобили. На място са пристигнали 13 линейки. По предварителни данни причина за произшествието и гъстата дъска. Местните власти проверяват възможността за влошаване на видимостта в резултат от дима от горящото сметище на град Ихтиман. Виктор Турмаков", "date": "2017-07-05", "title": "UBR.ua: Повече от 30 души са ранени при мащабна пътна катастрофа в България"}
{"url": "http://www.focus-news.net/news/2017/07/05/2412490/futbol-gruziya-pobedi-shvetsiya-s-21-a-portugaliya-chehiya-s-21-na-evropeyskoto-parvenstvo-po-futbol-za-yunoshi-do-19-godini.html", "text": "Грузия победи като домакин в Тбилиси Швеция с 2:1 на Европейското първенство по футбол за юноши до 19 години.\r\nВ другия днешен мач, провел се в Тбилиси  Португалия победи Чехия с 2:1 и по този начин си осигурява участието на полуфинала.  Виктор Турмаков", "date": "2017-07-05", "title": "Футбол: Грузия победи Швеция с 2:1, а Португалия Чехия с 2:1 на Европейското първенство по футбол за юноши до 19 години."}
{"url": "http://www.focus-news.net/news/2017/07/05/2412491/pentagonat-sasht-nanesoha-udari-sreshtu-teroristite-ot-ash-shabab-v-somaliya.html", "text": "Армията на САЩ е провела въздушен удар в Сомалия срещу местната терористична групировка „Аш Шабаб“ на 4 юли. Пентагонът съобщава, че това е вторият удар по групата през последните няколко дни, предаде Reuters.\r\n„Ударът е нанесен на около 480 км. югозападно от Могадишу“, посочиха от Пентагона, но не уточниха броя на ликвидираните терористи. „Ще продължим да оценяваме резултатите от операцията и ще предоставим допълнителна информация“, пише в официално заявление на Африканското командване на армията на САЩ. \r\n„Аш Шабаб“ се стреми да свали правителството на Сомалия, да изгони миротворските сили на Африканския съюз от страната и да наложи шериат в нея.  Виктор Турмаков", "date": "2017-07-05", "title": "Пентагонът: САЩ нанесоха удари срещу терористите от „Аш Шабаб“ в Сомалия"}
{"url": "http://www.focus-news.net/news/2017/07/05/2412495/futbol-arsenal-predlozhi-25-mln-evro-za-huan-kuadrado.html", "text": "Арсенал е готов да заплати 25 млн. евро за полузащитника на Ювентус Хуан Куадрадо. Отборите са започнали преговори по трансфера на 29-годишния футболист. \r\nПрез миналия сезон колумбиецът проведе 45 мача, отбелязвайки 3 гола.  Виктор Турмаков", "date": "2017-07-05", "title": "Футбол: Арсенал предложи 25 млн. евро за Хуан Куадрадо"}
{"url": "http://www.focus-news.net/news/2017/07/05/2412494/zoran-zaev-planat-3-6-9-shte-otkrie-perspektivi-za-makedoniya-v-es.html", "text": "Македонският министър-председател Зоран Заев заяви, че задачите, които правителството планира да реализира в рамките на следващите три, шест и девет и девет месеца са неразделна част от предложения план  за реформи на правителството, който обхваща демократизацията на парламента, реформите в съдебната система  и публичната администрация и  изборното законодателство, предаде македонската медия „ТВ 21“ .\r\nСпоред Зоран Заев, всички изброени реформи ще бъдат проведени в предвидения срок, което ще се счита за сериозен пробив към евроатлантическата интеграция след дългия застой. Заев подчерта, че целта на плана е до местните избори през октомври тази година, правителството да покаже резултати, до декември да бъде отстранена условената препоръка, а по време на  следващия доклад на ЕК, Македония да получи дата за преговори за членство.\r\n\"Да покажем сериозни реформи в повече области, които ще заздравят възприемането на Македония като сериозна страна кандидат за членство в ЕС. \", подчерта Заев.\r\nЗаев призова опозицията да участва активно за реализацията на плана, и да се удвоят усилията за Македония да се измъкне от кризата. Вицепремиерът по евроинтеграцията Буяр Османи посочи, че правителствената програма се позовава на разпоредбите на Договора от Пържино и на препоръките от Брюксел. Виктор Турмаков", "date": "2017-07-05", "title": "Зоран Заев: Планът 3-6-9 ще открие перспективи за Македония в ЕС"}
{"url": "http://www.focus-news.net/news/2017/07/05/2412489/dha-erdogan-germaniya-se-samoubiva-v-otnosheniyata-si-s-turtsiya.html", "text": "Президентът Реджеп Тайип Ердоган критикува остро Германия поради нейния отказ да му разреши да се срещне с живеещи в страната турци, предаде информационната агенция  Догу хабер ажансъ (ДХА) . В навечерието на визитата си в петък за участие в срещата на Г-20, Ердоган направи изявления за германския либерален седмичник „Ди Цайт”, излизащ в четвъртък. Пред главния редактор Джовани ди Лоренцо турският президент заявява, че с това си поведение „Германия фактически се самоубива”. Ердоган подчертава, че „Германия и Турция са две страни, които взаимно имат нужда една от друга”. Освен това турският президент предупреждава, че „докато Берлин не предаде подкрепящите т.нар. „Терористична организация на гюленистите/Паралелна държавна структура” (ФЕТО/ПДС), Анкара ще гледа на Германия като на държава, защитаваща терористи”, посочва още ДХА. Георги Димов", "date": "2017-07-05", "title": "ДХА: Ердоган: Германия се самоубива в отношенията си с Турция"}
{"url": "http://www.focus-news.net/news/2017/07/05/2412451/api-vazstanoveno-e-dvizhenieto-po-am-trakiya-i-v-dvete-posoki-pri-ihtiman-mezhdu-km-46-i-km-47.html", "text": "Възстановено е движението по АМ \"Тракия\" и в двете посоки, при Ихтиман, между км 46 и км 47. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-05", "title": "АПИ: Възстановено е движението по АМ \"Тракия\" и в двете посоки, при Ихтиман, между км 46 и км 47"}
{"url": "http://www.focus-news.net/news/2017/07/05/2412463/na-profesionalniya-si-praznik-sluzhiteli-na-mvr-izlyazoha-na-protest-obzor.html", "text": "На професионалния си празник- 5 юли стотици служители на МВР протестираха на площад „Народно събрание“. До недоволството на служителите се стигна след като синдикалните организации в МВР и ръководството на министерството не успяха да постигнат съгласие за увеличение на заплатите от тази година. След срещите със синдикатите парламентът прие промени в Закона за МВР, с които на служителите ще бъдат изплатени униформите, които не са получавали през последните години. Преди началото на протеста на униформените в парламента министърът на вътрешните работи Валентин Радев изрази надежда заплатите на полицаите да бъдат увеличени през 2018 година. \r\nПротестът на служителите на МВР започна с химна на Р България. С едноминутно мълчание и на колене беше почетена паметта на загиналите в изпълнение на служебния си дълг. Основните искания на служителите са увеличение на заплатите от тази година, средства за униформи и промени в Закона за МВР. Протестът започна със закъснение, тъй като част от участниците от други градове бяха забавени заради тежкия пътен инцидент, който временно затвори в двете посоки АМ \"Тракия\". На протеста присъстваха всички синдикални организации в МВР и униформени служители от цялата страна. Българските служители на МВР бяха подкрепени от техни колеги от Румъния и Сърбия.\r\nПредседателят на УС на Синдикалната федерация на служителите в МВР Валентин Попов заяви, че протестиращите няма да отстъпят от искането си увеличението на заплатите да бъде от тази година. Той посочи, че дали увеличението да бъде от тази година не подлежи на преговори, но синдикатите са в готовност за преговори колко да бъде увеличението. Валентин Попов коментира, че не вярва на твърденията, че няма ресурс в бюджета на МВР, като в същото време непрекъснато се говори за увеличена събираемост, за което именно служителите на МВР имат сериозна заслуга. \r\nДокато служители на МВР протестираха, ръководството на МВР поднесе венци пред Паметника на служителите от системата, отдали живота си при изпълнение на служебния си дълг. По повод професионалния празник на служителите на МВР министър Валентин Радев заяви, че правителството разбира проблемите им, цени труда им и ще продължат усилията и в бъдеще той да бъде достойно оценяван. По думите му политическото ръководство на МВР и служителите трябва да бъдат един отбор в борбата с престъпността и новите заплахи за националната сигурност. Министърът посочи, че има волята и политическата подкрепа натрупаните проблеми в сферата на сигурността да бъдат решавани в обозрими срокове. \r\nМинути след като ръководството на МВР си тръгна, при паметника пристигнаха и част от протестиращите служители на реда, които също отдадоха почит към загиналите си с минута мълчание и поднасяне на цветя.\r\nБиляна ИВАНОВА", "date": "2017-07-05", "title": "На професионалния си празник служители на МВР излязоха на протест (ОБЗОР)"}
{"url": "http://www.focus-news.net/news/2017/07/05/2412464/afp-yuzhnokoreyskiyat-prezident-mun-dzhe-in-prizova-za-sanktsii-sreshtu-severna-koreya.html", "text": "Президентът на Южна Корея Мун Дже-ин призова за затягане на санкциите срещу Северна Корея, след успешното изпитание на междуконтинентална балистична ракета, предава AFP .\r\nЮжнокорейският президент осъди действията на Пхенян като „голяма провокация“.\r\n„Това е голяма заплаха и провокация. Северна Корея трябва незабавно да прекрати поради, което ще разгледаме възможността от засилването на санкциите“, заяви президентът Мун Дже-ин на среща с германският канцлер Ангела Меркел в Берлин. Симеон Миланов", "date": "2017-07-05", "title": "AFP: Южнокорейският президент Мун Дже-ин призова за санкции срещу Северна Корея"}
{"url": "http://www.focus-news.net/news/2017/07/05/2412493/afp-frantsiya-prizovava-kam-zasilvane-na-sanktsiite-na-oon-sreshtu-severna-koreya.html", "text": "Франция призова Съвета за сигурност на ООН да приеме нова резолюция, засилваща санкциите срещу Северна Корея, след като тя изстреля първата си междуконтинентална балистична ракета, предаде  AFP.\r\n„Подкрепяме нова резолюция на Съвета за сигурност, която ясно да подкрепи засилването на санкциите срещу режима на Северна Корея“, заяви постоянният представител на Франция в ООН Франсоа Делатр. В момента Съветът се свиква за извънредна среща, посветена на новите провокации на Северна Корея.  Виктор Турмаков", "date": "2017-07-05", "title": "AFP:  Франция призовава към засилване на санкциите на ООН срещу Северна Корея"}
{"url": "http://www.focus-news.net/news/2017/07/05/2412496/emsc-zemetresenie-s-magnitud-29-e-registrirano-v-makedoniya.html", "text": "Ново земетресение е регистрирано на територията на Македония в 21:58 часа местно време (22:58 българско), показва справка на интернет страницата на Европейския средиземноморски сеизмологичен център.\r\nЗеметресението с магнитуд 2,9 по скалата на Рихтер е измерено на 6 км. източно от Охрид.  Виктор Турмаков", "date": "2017-07-05", "title": "EMSC: Земетресение с магнитуд 2,9 е регистрирано в Македония"}
