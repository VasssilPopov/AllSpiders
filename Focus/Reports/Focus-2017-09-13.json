{"url": "http://www.focus-news.net/news/2017/09/13/2435606/afp-prezidentat-na-sasht-blokira-pridobivaneto-na-amerikanska-kompaniya-za-proizvodstvo-na-poluprovodnitsi-ot-kitay.html", "text": "Президентът на САЩ Доналд Тръмп блокира опитите на държавна китайска компания да придобие американска фирма за производство на полупроводници, като обясни, че поглъщането представлява заплаха за националната сигурност на Съединените щати, предаде AFP.\r\nСпоред съобщение от министерството на финансите на САЩ, придобиването на „Корпорация Латис за полупроводници“ (Lattice Semiconductor Corporation), публична  компания, предлагаща акции на борсата в Орегон, произвеждаща програмируеми полупроводници, от китайската държавна „Канион Бридж Фънд“ (Canyon Bridge Fund ), може да застраши сигурността на САЩ, чието правителство използва продуктите на „Латис“.\r\nПревод и редакция:", "date": "2017.09.13", "title": "AFP: Президентът на САЩ блокира придобиването на американска компания за производство на полупроводници от Китай"}
{"url": "http://www.focus-news.net/news/2017/09/13/2435593/167-mln-lv-sa-izplateni-do-momenta-za-oblekla-v-mvr-spored-ministar-valentin-radev-dialog-sas-sluzhitelite-i-sindikatite-ima-obzor.html", "text": "16,7 млн. лв. са изплатени до момента за дрехи на служителите на МВР, а около 700 000 лв остават. Това съобщи по време на заседание на Комисията по вътрешна сигурност и обществен ред министърът на вътрешните работи Валентин Радев, ден преди поредния протест на служителите на МВР. Той отговори на въпрос от председателя на комисията и председател на ПГ на ГЕРБ Цветан Цветанов за мерките за подобряването на условията на труд и по-специално защитното облекло на пожарникарите. По думите на Радев огнеборците са добре оборудвани и екипирани, а 119 са закупените нови пожарни автомобили за последните 5-6 години. „Налети са достатъчно средства през последните години. Надявам се, че ще има баланс“, заяви министърът. Той бе категоричен, че социален диалог със служителите и синдикатите на МВР има и няма нито едно тяхно искане, което да не е било обсъдено. \"Ще излезе така, че ще повишим заплатите под техен натиск, а това не е така. Не съм чул от тях реални аргументи защо трябва да ги повишим. Ние, политическото ръководство намерихме аргументите\", каза министър Радев. По-късно пред журналисти той призова синдикатите да не ги притискат и заяви, че не разбира защо е решено винаги да има протести по празниците. Според него, където имат слабости, ги чуват от тях и се поправят. „Не виждам те да са казали нещо, което да не сме поправили, включително и промени в закон“, каза още Валентин Радев.\r\nПо случая с отвличането на Адриан Златков той отбеляза, че се надява престъплението да се разкрие максимално бързо, но не може да издава детайли от разследването. „Знаем, че такова отвличане пречи не само на бизнеса, а и на всеки един от нас и всява страх. Държавата е по-силна и ще успеем. Знаем риска и очакванията. Надявам се, че ще успеем“, заяви Радев.„Фокус“ припомня, че на връх професионалния си празник – 5 юли служителите на МВР излязоха на национален протест в столицата. Техните искания бяха свързани с увеличение на заплатите, пари за униформи и нов закон за МВР. По-късно народните представители приеха промени в Закона за МВР, според които на служителите ще бъдат изплатени униформите, които не са получили за периода от 2011 до 2015 година. За четвъртък е предвиден поредният протест на служители от системата, който ще се проведе на професионалния празник на пожарникарите.\r\nЛюба АЛЕКСИЕВА", "date": "2017.09.13", "title": "16,7 млн. лв. са изплатени до момента за облекла в МВР, според министър Валентин Радев диалог със служителите и синдикатите има (ОБЗОР)"}
{"url": "http://www.focus-news.net/news/2017/09/13/2435594/zlatka-petrova-regionalen-istoricheski-muzey-smolyan-v-muzeya-shte-bade-predstavena-vtora-izlozhba-vklyuchena-v-programata-po-otbelyazvane-na-evropeyskite-dni-na-nasledstvoto.html", "text": "В историческия музей в Смолян на 18 септември ще бъде представена втора изложба, включена в програмата по отбелязване на Европейските дни на наследството. Това съобщи за Радио „Фокус“ – Смолян Златка Петрова, главен уредник на Регионален исторически музей „Стою Шишков“ – Смолян. По думите ѝ първата изложба „Носиите на Карпатския басейн“ на Унгарския културен институт в София беше представена на 11 септември и ще остане до 6 октомври 2017 г. Петрова каза още, че изложбата „Български средновековни костюми (реплики на костюми, оръжия и аксесоари от VI до XIV век)“ ще бъде открита на 18 септември, от 16.00 часа, в експозиционни зали на музея и ще гостува до 24 септември. \"Пътуващата изложба, презентираща облеклото и бита на Второто Българско царство със седалище Варна, е реализирана идея на Калина Атанасова с псевдоним „Бъдъмба“. Изложбата предлага се един нов, различен поглед върху изучаването на историята чрез практическа реконструкция, която позволява на посетителите да видят, пипнат и усетят атмосферата на тази епоха по неповторим начин\", добави Златка Петрова. Тя каза още, че на 29 септември в музея ще организират творческо ателие „Тайните на шишарката“ във временната изложба „Горски приказки разказват Родопите като ателието ще включва информация за дървесните иглолистни видове и възможностите за творчество чрез рисуване. По думите ѝ на 30 септември ще бъде Деня на отворени врати за посещение на постоянната експозиция „Културно-историческото богатство на Родопите от древността до наши дни“ и временните изложби.\r\nДаниела БОЙКОВА", "date": "2017.09.13", "title": "Златка Петрова, Регионален исторически музей – Смолян: В музея ще бъде представена втора изложба, включена в програмата по отбелязване на Европейските дни на наследството"}
{"url": "http://www.focus-news.net/news/2017/09/13/2435595/afp-dvama-politsai-sa-sred-ranenite-sled-teroristichnata-ataka-v-kabul.html", "text": "Двама полицаи са сред пострадалите, след като в сряда атентатор се взриви в близост до стадиона за крикет в Кабул, пише AFP.  Атентаторът е детонирал бомбата, след като е спрян от охраната на съоръжението. \r\nПо това време на стадиона се е бил в ход мач от местното първенство. \r\nАгенцията напомня, че след експлозията бяха убити трима души, сред които и полицай, а други петима – ранени.  Цанко Цолов", "date": "2017.09.13", "title": "AFP: Двама полицаи са сред ранените след терористичната атака в Кабул"}
{"url": "http://www.focus-news.net/news/2017/09/13/2435596/plovdiv-20-kartini-na-balgarski-avtori-shte-badat-pokazani-v-izlozhbata-zhivi-razkazi-v-regionalniya-etnografski-muzey.html", "text": "20 картини на български автори ще бъдат показани в изложбата „Живи разкази“ в Регионалния етнографски музей - Пловдив. Официалното откриване на експозицията ще бъде на 15 септември, от 17.30 часа, в културната институция. Това съобщи за Радио „Фокус“ - Пловдив директорът на музея доц. д-р Ангел Янков. По думите му сред творбите посетителите могат да видят картини на Дарена Георгиева, Петко Владов, Анастас Стайков, Елза Гоева, Тома Трифоновски, Колю Витковски, Енчо Пиронков и др. „Подбрани са сюжети, свързани с труда, бита, делниците и празниците на старите българи. Всички те разкриват различни страни от битието на предците ни, но творческият поглед е жив, актуален и за нашето време. Авторите са работили в различно време, като се започне от 30-те години на ХХ век, та до творбите на нашите съвременници. Интересно е да се проследи толкова дълъг хронологически период през погледа на художника. Вижда се отпечатъкът на времето, който неизменно се отразява на сюжетите им. Разлика има и в цветната палитра, която използва всеки творец, но всички са живи, динамични, „говорещи“. Платната отразяват спецификата на периода, който представят. При подбора сме се ръководели от мощното емоционално въздействие на всяка от картините върху зрителя,“ добави Янков. Той каза още, че платната създават емоция, но и дават информация за бита и културата на хората преди нас. Изложбата може да бъде разгледана до 30 септември 2017.\r\nКристиян ГАРОВ", "date": "2017.09.13", "title": "Пловдив: 20 картини на български автори ще бъдат показани в изложбата „Живи разкази“ в Регионалния етнографски музей"}
{"url": "http://www.focus-news.net/news/2017/09/13/2435597/burgas-mladezhkiyat-kulturen-tsentar-v-grada-shte-otkrie-noviya-si-tvorcheski-sezon-s-20-shkoli-za-obuchenie.html", "text": "През новия творчески сезон в Младежки културен център - Бургас отново стартират работа над 20 школи за обучение през свободното време в направленията театър, танци, музика, изкуство, спорт, които търсят своите нови възпитаници. Това съобщиха от пресцентъра на Община Бургас. Художествените колективи, школи и другите форми, които работиха през изминалия сезон, ще продължат своята работа. Освен тях, към голямото семейство на Младежкия културен център през септември се присъединиха и нови, в които участват все повече млади хора. След успешния старт на школата по журналистическо майсторство с ръководител Мария Кехайова, дългогодишен журналист от Бургас, до 30 септември ще се сформира отново група, която да стартира обучение през октомври. Желаещите могат да подадат заявка в свободен текст на имейл: mkc_bs@abv.bg или на тел. 056/906 524. Занятията ще се провеждат в сградата на Младежкия културен център, ет. 2, зала №14, всеки сряда от 19.00 до 20.00 часа и събота от 10.00 до 11.00 часа. Желаещите ще придобият представа за ежедневните трудностите, с които се сблъскват разследващите журналисти. Обучението е с такса 15 лв. за месеца.\r\nБургазлията Красимир Марчев, художникът-фотограф, който впечатли журито на \"България търси талант\", също стартира школа от 30 септември. Студио \"Драма\" или просто Школата по актьорско майсторство за деца и младежи набира своите попълнения чрез кастинг, който ще се проведе на 30 септември в Младежки културен център - Бургас, от 16.30 до 18.30 часа, в зала 17.\r\nВ седмичния график на центъра влиза още и нашумелият метод за отслабване Табата Фитнес, където с квалифицирания инструктор Димитър Батилов ще получите една наистина функционална тренировка.\r\nОт 15 септември Арт и дизайн работилница ще разкрие първите си групи в Младежки културен център - Бургас. Заниманията ще се провеждат всяка събота и неделя от 09.30 до 13.30 часа. Целият творчески процес ще се следи от няколко педагози. Времето за работа е съобразено с нуждите на различните възрасти.\r\nЗа всички, които искат да осмислят своето свободно време, школите по интереси, които стартират през новия творчески сезон, са:\r\n- Хорова школа \"Милка Стоева\" - р-л Светла Стоева;\r\n- ФТА \"Никола Гинов\" - р-л Димитър Гинов;\r\n- Спортен клуб \"Бляк Стайл Дюн\" - р-л Петя Стойкова и Христо Андонов;\r\n- Клуб по спортни танци \"Бургас 75\" - р-л Андрей Тодоров, Добрина Паричкова, Траяна Залянова;\r\n- Детско ателие \"Калейдоскоп\" - р-л Мария Шурелова\r\n- Зумба \"Щери Бургас\" - р-л Щерион Камбуров;\r\n- Спортен клуб \"Кудо Бургас\" - р-л Антоан Парчев;\r\n- Фолклорен клуб \"Гергьовче\" - р-л Ивайло Стоянов;\r\n- Балетна школа \"Звездици\" - р-л Надежда Величкова;\r\n- Йога студио \"Буда\" - р-л Радостина Колева;\r\n- Йога студио \"Шанти Ананди\" - р-л Пенка Николова;\r\n- Йога студио \"Оренда\" - р-л Десислава Кесова;\r\n- Театрална школа \"Слънчова планета\" - р-л Ирена Ненчева;\r\n- Клуб \"Театър\" Бургас - р-л Румен Велев;\r\n- Театрална школа \"Кръгозор\" - р-л Елена Ференц;\r\n- Студио \"Драма\" - р-л Красимир Марчев;\r\n- Уроци по поп пеене - р-л Галина Ичеренска;\r\n- Танцова формация \"Петлите\" - р-л Георги Димитров;\r\n- \"Елит Танго\" - аржентинско танго - р-л Живка Димитрова;\r\n- Детски цигулков ансамбъл \"Звездички\" - р-л Едуард Василев;\r\n- Танцова школа \"Бели Денс Бургас\" - р-л Таня Шахова;\r\n- Детски фолклорен танцов ансамбъл \"Радост\" - р-л Димитър Гинов;\r\n- Kizomba Maniacs - р-л Владимир Първанов;\r\n- Fitness Tabata - р-л Димитър Батилов;\r\n- Школа по журналистическо майсторство - р-л Мария Кехайова.;\r\n- Клуб по танци и съвременна хореография \"Екилибърденс\" - р-л Ирина Дубровина;\r\n- Aрт и дизайн работилница - р-л Величка Станкова.\r\nИнформация за основните дейности на всяка една школа, състав и формация, прием, график на репетициите, цени, можете да получите от ръководителите им. Техните телефони можете да потърсите в сайта на организацията в интернет: www.mladite.eu.", "date": "2017.09.13", "title": "Бургас: Младежкият културен център в града ще открие новия си творчески сезон с 20 школи за обучение"}
{"url": "http://www.focus-news.net/news/2017/09/13/2435598/air-force-times-ministarat-na-otbranata-na-sasht-zayavi-che-saedinenite-shtati-shte-razvivat-yadrenata-si-triada-s-vazpirashti-tseli.html", "text": "Министърът на отбраната на САЩ Джеймс Матис заяви, че Съединените щати ще продължат да поддържат ядрената си триада, за да я използват като възпиращ фактор в международните отношения. Той изрази поддръжката си за нова скъпоструваща програма за модернизация и развитие на ядрени подводници, бомбардировачи и наземни пускови установки от ново поколение, пише Air Force Times, позовавайки се на думите на министъра, изказани по време на посещението му във военната база Минот.\r\nПреди да се присъедини към администрацията на президента Доналд Тръмп, Матис не веднъж се е изказвал срещу поддържането на базирани в силози междуконтинентални балистични ракети, но показа, че мнението му се е променило.\r\n„Поставял съм под въпрос триадата, но не мога да реша проблема с възпирането на други страни, ако я съкратя“, заяви той. „Убедих се, че ако искам да изпратя най-убедителното послание, триадата е най-правилният начин да го направя“.\r\nПревод и редакция:", "date": "2017.09.13", "title": "Air Force Times: Министърът на отбраната на САЩ заяви, че Съединените щати ще развиват ядрената си триада с възпиращи цели"}
{"url": "http://www.focus-news.net/news/2017/09/13/2435599/reuters-irakski-ministar-predupredi-kyurdite-che-tryabva-da-sa-gotovi-za-posledstviyata-ako-obyavyat-nezavisimost-ednostranno.html", "text": "Министърът на външните работи на Ирак Ибрахим ал Джаафари заяви, че иракските кюрди трябва да са готови за последствията, ако обявят едностранно независимост и че те ще разберат, че реализацията на  практика на подобни намерения, ще бъде по-трудно, отколкото те очакват, предаде Reuters.\r\nДжаафари беше на визита в Кайро, където присъства на среща на върха на Арабската лига. В заключителната си декларация, лигата излезе с резолюция, определяща плебисцита в Иракски Кюрдистан като неконституционен, което резонира с позицията на Централното иракско правителство и решението на парламента в Багдад.\r\nДжаафари сподели с Reuters, че подобна декларация носи рискове и че е лесно да декларираш, каквото искаш, но не е толкова лесно да го  приложиш на практика.\r\n„Ние разчитаме на диалога и защитата от арабите, но не само от тях. Както видяхме, сред арабите има дипломатическа мобилизация и външните министри на арабските страни присъстваха на тази среща“.\r\nКюрдската област в северен Ирак получи широка автономия след войната срещу Саддам Хюсеин през 1991 година. След 2003-а година, когато войските на НАТО детронираха Саддам Хюсеин, областта показа стабилност, която запази и в последните турбулентни години за района на Близкия Изток.\r\nКюрдите се готвят да проведат плебисцит на 25-и септември, но Багдад се противопоставя, като депутатите в парламента на страната проведоха гласуване, за което агенция „Фокус“ вече информира, което определи референдума за неконституционен. Освен това, Турция, Иран и Сирия също се противопоставиха твърдо на подобни намерения на иракските кюрди, страхувайки се, че това може да подтикне собствените им кюрдски малцинства към сепаратизъм.\r\nПревод и редакция:", "date": "2017.09.13", "title": "Reuters: Иракски министър предупреди кюрдите, че трябва да са готови за последствията, ако обявят независимост едностранно"}
{"url": "http://www.focus-news.net/news/2017/09/13/2435600/sport-zavarshiha-parvite-poluvremena-na-tazvechershnite-machove-ot-shampionskata-liga.html", "text": "Завършиха първите полувремена на 8-те мача от Шампионската лига, които се играят тази вечер. Отборите се прибраха в съблекалните при следните резултати:\r\nМарибор : Спартак (Москва) 0:0\r\nЛивърпул : Севиля 2:1\r\nФейенорд : Манчестър Сити 0:3\r\nШахтьор (Донецк) : Наполи 1:0\r\nРед Бул (Лайпциг) : Монако 1:1\r\nПорто : Бешикташ 1:2\r\nРеал (Мадрид) : АПОЕЛ Никозия 1:0\r\nТотнъм : Борусия (Дортмунд) 2:1", "date": "2017.09.13", "title": "Спорт: Завършиха първите полувремена на тазвечершните мачове от Шампионската лига"}
{"url": "http://www.focus-news.net/news/2017/09/13/2435601/bashar-asad-siriya-se-dvizhi-stabilno-kam-pobeda.html", "text": "Президентът на Сирия Башар Асад заяви, че въпреки терористичната, военната, икономическата и медийната война, която се води срещу Сирия, правителствените войски се движат стабилно към победа, благодарение на големите си жертви, издръжливостта на сирийския народ и помощта от приятелски държави, предаде сирийската правителствена агенция Sana News.\r\nАсад направи тези коментари, по време на прием, даден на делегация от участници в Международната конференция на профсъюзите за солидарност с работещите и народа на Сирия срещу тероризма, блокадите, икономическите санкции и имперските интервенционистки политики, която беше проведена в Дамаск и привлече участници от около 60 страни.\r\nОт своя страна, членовете на делегацията са изразили подкрепата си за работниците в страната и за целия народ на Сирия, в борбата им срещу тероризма и ембаргото, потвърждавайки, че войната на сирийците е много важна за региона и света, защото нейните последици представляват повратна точка в човешката история.\r\nУчастниците в делегацията са подчертали нуждата от обединение на всички страни в полза на любовта, мира и защитата на международното право от терористите.\r\nПревод и редакция:", "date": "2017.09.13", "title": "Башар Асад: Сирия се движи стабилно към победа"}
{"url": "http://www.focus-news.net/news/2017/09/13/2435603/afp-v-rim-shte-se-provede-kampaniya-za-unishtozhenie-na-komarite-zaradi-ryadak-virus-razprostranyavan-ot-nasekomite.html", "text": "Градската управа на италианската столица Рим анонсира, че ще проведе ускорена кампания за унищожението на комарите в града, след като в района имаше няколко случая, в които се появиха подозрения за заразяване с вируса Чикунгуня, пренасян от насекомите, предаде AFP\r\nМинистърът на здравеопазването на Италия Беатрис Лоренсин разкритикува хода, като прекалено закъснял и изрази мнение, че вируса може да се е разпространил след преливане на заразена кръв, получена чрез дарения. Тя препоръча даренията да бъдат спрени временно, докато се изясни причината за появата на вируса.\r\nГрадският съвет излезе със съобщение по случая, като препоръча дезинфекция на някои части от града и други мерки, „в градските райони, където са регистрирани клинични случаи (на Чикунгуня)“.\r\nВирусът е идентифициран за първи път в Танзания през 1952 година и представлява арбовирусна инфекция, при която заразеният  получава внезапна треска (температура до 40°C), често съпроводена с болки в ставите в резултат на възникналия артрит. Съпровожда се и с болки в мускулите, главоболие и угнетеност. Болките в ставите са много силни и обикновено преминават за няколко дена до седмица. Инфекцията се пренася от два вида комари.\r\nПревод и редакция:", "date": "2017.09.13", "title": "AFP: В Рим ще се проведе кампания за унищожение на комарите, заради рядък вирус, разпространяван от насекомите"}
{"url": "http://www.focus-news.net/news/2017/09/13/2435604/the-jerusalem-post-izraelska-firma-e-izbrana-da-postroi-prototip-na-stenata-koyato-tryabva-da-bade-izdignata-na-granitsata-mezhdu-sasht-i-meksiko.html", "text": "Израелската компания, производителка на военна техника, „ЕЛТА Северна Америка“ (ELTA North America), базирана в американския щат Мериленд, е една от четирите избрани да построят прототип на гранична стена, която трябва да бъде издигната между Мексико и САЩ, пише The Jerusalem Post.\r\nФирмата е дъщерно дружество на “Израелските аерокосмически индустрии”(Israel Aerospace Industries). Около 200 компании участваха в търга, който предоставя субсидия от $ 300,000 до $ 500,000 за разработване на модел на оградата. Търгът бе обявен в края на миналата седмица.\r\nОт всички участници, бяха избрани осем компании, които трябва да построят прототип на стената, която трябва да бъде дълга 3201 километра, колкото е дължината на границата между САЩ и Мексико. Четири от тях ще са бетонени, а другите четири ще бъдат прозрачни или „умни“ стени. ЕЛТА е избрала да прави прототип на „умна“ стена.\r\nЦената на проекта може да достигне до 25 милиарда долара.\r\nКомпанията произвежда радарни системи и компоненти за американската армия. Освен това, тя доставя такива и за въоръжените сили на Израел, които ги получават под формата на военна помощ от Вашингтон, предоставяна с условие да бъде изхарчена в САЩ. \r\nОт израелското издание припомнят, че президентът на САЩ Доналд Тръмп се беше изказал ласкаво за качеството на южната гранична страна на Израел, предназначена за възпирането на нелегални африкански мигранти, опитващите се да проникнат в страната.\r\nПревод и редакция:", "date": "2017.09.13", "title": "The Jerusalem Post: Израелска фирма е избрана да построи прототип на стената, която трябва да бъде издигната на границата между САЩ и Мексико"}
{"url": "http://www.focus-news.net/news/2017/09/13/2435605/sport-zavarshiha-sreshtite-ot-shampionskata-liga.html", "text": "Изиграха се първите мачове от останалите четири групи на тазгодишното издание на Шампионската лига. Резултатите:\r\nЛивърпул : Севиля 2:2\r\nФейенорд : Манчестър Сити 0:4\r\nРеал Мадрид : АПОЕЛ Никозия 3:0\r\nШахтьор (Донецк) : Наполи 2:1\r\nРед Бул (Лайпциг) : Монако 1:1\r\nПорто : Бешикташ  1:3\r\nТотнъм : Борусия (Дортмунд) 3:1\r\nМарибор : Спартак (Москва) 1:1", "date": "2017.09.13", "title": "Спорт: Завършиха срещите от Шампионската лига"}
{"url": "http://www.focus-news.net/news/2017/09/13/2435550/evrodeputatite-iskat-razsledvane-za-azerbaydzhanskata-perachnitsa.html", "text": "Евродепутатите призоваха разкритията около „Азербайджанската перачница“ да бъдат разследвани, а списъкът „Магнитски“ за санкции да бъде приет от ЕС. Това съобщиха от Представителството на Европейския парламент в България.\r\nЕвродепутатите осъждат разкритията за „Азербайджанската перачница“ и опитите на Азербайджан и други диктаторски режими в трети страни да влияят на европейския процес на вземане на решения чрез незаконни средства. Това се казва в резолюция, приета в сряда с 578 гласа „за“ срещу 19 „против“, при 68 „въздържал се“. Те добавят, че Европейският парламент трябва да разследва и приеме сериозни мерки за предотвратяване на подобни корупционни практики, които подкопават авторитета и легитимността на работата му. \r\nКорупцията е една от най-пренебрегваните причини за нарушаване на човешките права и Европейският съюз трябва да поощрява международното сътрудничество за борба с нея. Затова евродепутатите призовават ЕС да: \r\n‒\tосигури прилагането на съществуващите антикорупционни конвенции; \r\n‒\tдобави антикорупционна клауза към споразуменията с трети страни; \r\n‒\tследи постоянно и отблизо проектите, финансирани от ЕС, в сътрудничество с местни антикорупционни агенции; \r\n‒\tизползва санкции като последна мярка или да спира споразумения в случай на системна корупция, водеща до сериозни нарушения на правата на човека; \r\n‒\tподкрепя и защитава независимите медии, обществени организации и лица, подаващи сигнали, които разкриват случаи на корупция въпреки опасността от репресии;\r\n‒\tпредстави пред Съвета списъка „Магнитски“, съдържащ имената на 32 руски официални лица, които са отговорни за смъртта на адвоката Сергей Магнитски, за да може този списък да бъде приет възможно най-скоро и да се наложат санкции срещу тези лица. \r\nДокладчикът Петрас Ощравичиус (АЛТЕ, Литва) каза: „След „Люкс лийкс“, „Панама лийкс“, руските и азербайджанските перачници ние осъзнаваме, че корупцията се простира отвъд държавните граници и има драматични последици за политически решения. Чрез този доклад ние призоваваме за поддържането на възможно най-високите стандарти на етика и прозрачност в международните и националните органи, както и ЕС да създаде правна рамка за възпиране на всяка форма на корупция и измама“. \r\nСпоред проучване на ЕП между 179 млн. и 990 млн. евро струва корупцията в ЕС на БВП всяка година.", "date": "2017.09.13", "title": "Евродепутатите искат разследване за „Азербайджанската перачница“"}
{"url": "http://www.focus-news.net/news/2017/09/13/2435551/izbran-e-izpalnitelyat-po-obshtestvenata-porachkata-za-videoklipovete-za-balgarskoto-predsedatelstvo-na-saveta-na-es.html", "text": "Фирма „ДИ ИНДЪСТРИ“ ООД бе определена за изпълнител на обществената поръчката с предмет: „Изработване на телевизионни, аудио и интернет клипове за популяризиране на Председателството на България на Съвета на ЕС“. Това съобщиха от пресцентъра на Министерство за Българското председателство на Съвета на ЕС 2018. Предложението на участника съответства на изискванията, посочени в техническата спецификация, а общата предложена цена за цялостно изпълнение на поръчката не надхвърля определения финансов ресурс. Общата цена за цялостно изпълнение на поръчката е в размер на 242 940.00 лева с ДДС.\r\nИзбраният изпълнител ще създаде анимирано лого и разработка на визуална идентичност; четири триминутни видеа на различни теми, а към всяко едно от тях и по пет 30-секундни клипа; 18 аудиоклипа на български и английски език с продължителност по 30 секунди; 15 видео- и анимирани интернет банери. В поръчката е предвидено изпълнителят да създаде и оригинална музика за нуждите на Българското председателство. Режисьор на видеоклиповете ще бъде Димитър Гочев. Ръководител на екипа е Божидар Велинов, а автор и сценарист е Мирон Крумов.\r\nОбществената поръчка беше открита с Решение № ЗОП-01-21/26.07.2017 г. на главния секретар на Министерството за Българското председателство на Съвета на Европейския съюз 2018 (МБПСЕС2018). До крайния срок за кандидатстване на 16 август 2017 г. постъпиха пет оферти от фирмите „ЕЙЧ ДИ ЧЕНЪЛ“ ЕООД, „АРТ УИНАР“ ЕООД, „МИРАМАР ФИЛМ“ ООД, „БРАНД НЮ АЙДИЪС“ ЕООД и „ДИ ИНДЪСТРИ“ ООД.\r\nСлед разглеждане на документите, предоставени от кандидатите, комисията взе решение да отстрани три от фирмите - „ЕЙЧ ДИ ЧЕНЪЛ“ ЕООД, „АРТ УИНАР“ ЕООД и „БРАНД НЮ АЙДИЪС“ ЕООД, поради обстоятелството, че представеното от всяка от тях предложение за изпълнение на поръчката не съответства на изискванията на Възложителя, посочени в Техническата спецификация.\r\nДо финалния етап на процедурата за отваряне на ценовите предложения бяха допуснати „МИРАМАР ФИЛМ“ ООД и „ДИ ИНДЪСТРИ“ ООД. Представените от двамата участника документи по чл. 39, ал. 2 от ППЗОП съответстват на изискванията за лично състояние и критериите за подбор. Предложението за изпълнение на обществената поръчка на участниците - „ДИ ИНДЪСТРИ“ ООД и „МИРАМАР ФИЛМ“ ООД съответства на изискванията, посочени в техническата спецификация на Възложителя. Ценовите предложения съответстват на изискванията на ЗОП, на изискванията на Възложителя и не надхвърлят определения финансов ресурс. \r\nСлед извършена оценка на ценовите предложения и комплексна оценка на офертите на първо място е класиран участникът „ДИ ИНДЪСТРИ“ ООД с 81.62 точки. На второ място е класиран участникът „МИРАМАР ФИЛМ“ ООД с комплексна оценка от 68 точки.", "date": "2017.09.13", "title": "Избран е изпълнителят по обществената поръчката за видеоклиповете за Българското председателство на Съвета на ЕС"}
{"url": "http://www.focus-news.net/news/2017/09/13/2435552/daniela-georgieva-tehnolog-po-vinoproizvodstvo-rayonat-v-polite-na-rila-planina-e-podhodyasht-za-otglezhdaneto-na-grozde.html", "text": "Районът в полите на Рила планина е подходящ за отглеждането на грозде. Това каза пред Радио „Фокус” – Кюстендил Даниела Георгиева, технолог по винопроизводство. По думите ѝ в районите на Рила и Кочериново, през годините са създадени нови масиви с винени сортове грозде. „Надморската височина е около 550 метра, зимата е топла, лятото е сухо през деня, а вечерите са хладни - това е добре за гроздето. В този район има и непрекъснат вятър, който помага при предпазването на лозовите масиви от болести”, каза още Даниела Георгиева. По думите ѝ в района на село Смочево има засадени повече от 370 дка лозови масиви от различни и висококачествени видове грозде. Даниела Георгиева добави, че там се намира и винарна, която освен производството развива и винен туризъм.\r\nВенцеслав ИЛЧЕВ", "date": "2017.09.13", "title": "Даниела Георгиева, технолог по винопроизводство: Районът в полите на Рила планина е подходящ за отглеждането на грозде"}
{"url": "http://www.focus-news.net/news/2017/09/13/2435168/predstoyashti-sabitiya-v-stranata-za-13-septemvri-agentsiya-fokus.html", "text": "*** \r\nОт 11.00 часа в Гербовата зала  на  „Дондуков“ 2 държавният глава Румен Радев ще удостои с орден „Мадарски конник“ първа степен посланика на Черна гора в България Миломир Михалиевич. \r\n*** \r\nОт 09.00 часа ще започне пленарното заседание на Народното събрание.\r\n*** \r\nОт 10.00 часа ще започне седмичното заседание на Министерски съвет. \r\n*** \r\nОт 09.30 часа в конферентната зала на хотел „КООП“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие дискусия във връзка с прилагане на Градския дневен ред за ЕС. В събитие ще вземе участие и кметът на Столична община Йорданка Фандъкова.\r\n*** \r\nОт 10.00 часа в Дома на Европа на ул. „Г. С. Раковски” № 124 Представителството на ЕК в България организира предаване на живо годишната реч на председателя на Европейската комисия Жан-Клод Юнкер за състоянието на Съюза пред Европейския парламент. \r\n*** \r\nОт 09.30 часа 19-и състав на Софийски градски съд ще заседава по делото срещу Веселин Пенгезов и др. (чл. 243-250 НК)\r\n*** \r\nОт 09.30 часа 21-ви състав на Софийски градски съд ще заседава по делото срещу Емилия Ковачева.\r\n*** \r\nОт 10.30 до 18.30 часа пред сградата на министерство на земеделието, храните и горите ще се проведе Фермерският фестивал „От нашата ферма – с любов за вас!“.\r\n*** \r\nОт 11.00 часа в Клуба на артиста директорът на Народния театър Мариус Донкин ще представи акцентите в работата през новия сезон.\r\n*** \r\nВ сградата на Федерацията на научно техническите съюзи на ул. „Г.С. Раковски” 108 ще се проведе Международно събитие #InsuretechSofia, посветено на защита на потребителите на застрахователни услуги. \r\n*** \r\nОт 09.30 часа 3-ти състав на Специализирания наказателен съд ще заседава по делото срещу А. Изо, М. Нури и И. Митеб за образуване и ръководене на организирана престъпна група.\r\n*** \r\nОт 10.00 часа 1-ви състав на Специализирания наказателен съд ще заседава по делото срещу М. Йерусалимов, Г. Ризов, А. Костова, К. Чамов и А. Бици за образуване и ръководене на организирана престъпна група.\r\n*** \r\nОт 10.00 часа 5-и състав на Специализирания наказателен съд ще заседава по делото срещу Х. Манукян, П. Тотев, М. Миланов, П. Митов, Д. Медаров, А. Спасов, Д. Каракашев, М. Владимиров, О. Карелов, Л. Рангелова, С. Генчев, П. Георгиева, Д. Арменов, И. Илиев, Б. Стойков, Т. Тотов, К. Пеев, Й. Палигоров за образуване и ръководене на организирана престъпна група.\r\n*** \r\nОт 10.00 часа 9-и състав на Специализирания наказателен съд ще заседава по делото срещу Й. Йосифов, И. Симеонов, В. Славов, П. Симеонов, И. Йосифов, Й. Йорданов, Г. Гълъбов, К. Тодоров, Н. Рашков и А. Йорданов за образуване и ръководене на организирана престъпна група.\r\n*** \r\nОт 10.30 часа 15-и състав на Специализирания наказателен съд ще заседава по делото срещу С. Петров, В. Косев и Й. Христовска за образуване и ръководене на организирана престъпна група.\r\n*** \r\nОт 10.30 часа в Парк „Боби и Кели” пожарникари от 07 Районна Служба ПБЗН организира мероприятие за деца, свързани с превенцията от пожари и бедствия.\r\n*** \r\nОт 11.00 часа в сградата на КНСБ Синдикат „Огнеборец” ще даде пресконференция, в която ще вземат участие вицепрезидентът на конфедерацията Чавдар Христов и президентът на Синдикат „Огнеборец“ Венцислав Станков.\r\n*** \r\nОт 11.00 часа 17-и състав на Специализирания наказателен съд ще заседава по делото срещу Д. Иванов и И. Панов за образуване и ръководене на организирана престъпна група.\r\n*** \r\nОт 11.45 часа Отделението по физикална и рехабилитационна медицина в УМБАЛСМ „Н. И. Пирогов” организира профилактични прегледи за деца между 7 и 18 години, които имат сколиоза по повод 55-я си рожден ден. Записванията за прегледите се извършваха предварително.\r\n*** \r\nОт 12.00 часа заместник-министърът на образованието и науката Таня Михайлова ще участва във Форум за професионалното образование и обучение в зала „Средец“ на София Хотел Балкан. \r\n*** \r\nОт 12.30 часа на ул. „Цар Самуил“ 90 на Женския пазар официално ще бъде открита приемна на полицейските и младши полицейските инспектори при 03 РУ-СДВР. На събитието ще присъства кметът на Столична община Йорданка Фандъкова.\r\n*** \r\nОт 13.00 часа 2-ри състав на Специализирания наказателен съд ще заседава по делото срещу О. Милчев, Г. Илиев, Т. Романов, Е. Стоянов, З. Танев, М. Георгиев, Н. Петков, Т. Танев, Г. Евлогиев, Е. Гарвански, Н. Данкинов, В. Савов, Стоянова, У. Шейнова за образуване и ръководене на организирана престъпна група\r\n*** \r\nОт 13.30 часа 1-ви състав на Специализирания наказателен съд ще заседава по делото срещу Р. Алексиев, В. Алексиев и А. Иванов за образуване и ръководене на организирана престъпна група.\r\n*** \r\nВ 14.00 часа 11-и състав на Специализирания наказателен съд ще заседава по делото срещу Н. Абдо, А. Найденов, Д. Александров и Г. Филев за образуване и ръководене на организирана престъпна група. \r\n*** \r\nВ 14.00 часа XI състав на Специализирания наказателен съд ще заседава по делото срещу Х. Геров за квалифицирани състави на изнудване.\r\n*** \r\nОт 18.00 часа в изложбената зала „Триъгълна кула на Сердика” (бул. „Княгиня Мария Лиуза” 16) Регионалният исторически музей – София ще представи временната експозиция „Изгубените знаци на героизма – Войнишкият мемориал”.\r\n*** \r\nОт 18.00 часа в Правителствена зала на „Летище София“ ЕАД ще бъде отбелязан 80-годишния юбилей на летището.\r\n*** \r\nОт 18.00 часа недоволните жители от „Дружба“ 2 и 1 ще излязат за 14-и път на протест заради ограничения им пешеходен достъп от собственик на частен имот.\r\n*** \r\nОт 18.30 часа в галерия „Нюанс” ще бъде представена изложба на живопис на Лика Янко (1928 – 2001).\r\n*** \r\nОт 19.30 часа в Детски научен център Музейко по покана на Фондация „Америка за България“, състезателите от българските олимпийски отбори по природни науки, техните ръководители и родители ще се съберат, за да отбележат изключителните постижения през този олимпийски сезон. \r\n*** \r\nОт 11.00 часа кметът Димитър Николов ще вземе участие в кампанията на Радио FM+ „Убий скоростта, спаси дете”, в рамките на която ще бъдат боядисани пешеходни пътеки.\r\n***\r\nОт 10.30 часа кметът Иван Портних ще направи оглед на ремонта на ул. \"Мара Тасева\" в Аспарухово. \r\n*** \r\nОт 13.30 часа в парк хотел „Персей“ ще бъде открита ХІІ Международна конференция  „Производството на органични храни и био продукти – ключов фактор за развитието на селските райони в Централна и Югоизточна Европа“.\r\n*** \r\nОт 14.00 часа общинският съветник от ГЕРБ Иво Иванов ще проведе приемна за граждани в офиса на партията на ул. „Георги Бенковски” №1.\r\n*** \r\nОт 13.30 часа в библиотеката на НЧ „Надежда 1869” ще бъде закрита кампанията „Помощник на библиотекарката през лятото”.\r\n*** \r\nОт 12.15 часа кметът Огнян Ценков ще посети кухнята на Домашен социален патронаж, която се намира в СУ „Св. Св. Кирил и Методий”, във връзка с изпълнението на проект „Топъл обяд в Община Видин”.\r\n***\r\nОт 10.00 часа в двора на сектор \"Специализирани оперативни дейности\" в град  Горна Оряховица (бившата гражданска защита) по повод предстоящия професионален празник на българския огнеборец - 14 септември ще се състои най-мащабният по рода си парад на противопожарна и спасителна техника. \r\n***\r\nОт 11.00 часа в сградата на Община Кюстендил ще се проведе пресконференция по повод започване на проект „Обновяване на административната сграда на Областна дирекция на МВР”.\r\n*** \r\nОт 18.00 часа в екопарк „Езерата” ще бъде представена новата стихосбирка на поета Методи Джонев.\r\n***\r\nОт 10.00 часа в  РД „Пожарна безопасност и защита на населението“-Пазарджик, директорът и комисар Иван Панайотов ще оповести провежданите инициативи и дейността на огнеборците в областта от началото на годината. \r\n*** \r\nОт 10.30 часа започва извънредно заседание на Областната епизоотична комисия, свикано от областния управител на Пазарджик Стефан Мирев, по повод констатирани нарушения с търговия на животни на нерегламентирани и регламентирани пазари \r\n*** \r\nОт 10.00 часа в сградата на Общината Перник общинските съветници от ГЕРБ Румяна Гьорева и Клара Будинова ще проведат приемен ден с граждани\r\n***\r\nОт 11.00 часа в заседателната зала на Община Пловдив ще се проведе пресконференция по повод сключено споразумение за партньорство между Община Пловдив и Областен съвет на БЧК – Пловдив за изпълнението на пилотна социална програма „Мобилни социални екипи на територията на район „Централен“.\r\n*** \r\nОт 16.00 часа в офиса на ГЕРБ в район „Южен” председателят на Групата на ГЕРБ и заместник-председател на Общински съвет Радослава Ташкова и общинският съветник Георги Василев ще проведат приемна за граждани.\r\n*** \r\nОт 16.30 часа в офиса на ГЕРБ в район „Южен” общинският съветник д-р Аргир Аргиров ще проведе приемна за граждани.\r\n*** \r\nОт 17.00 часа в офиса на ГЕРБ в район „Източен” общинският съветник Ани Лафчиева и ще проведе приемна за граждани.\r\n*** \r\nОт 17.30 часа в офиса на ГЕРБ в район „Източен” общинският съветник Емил Русинов и ще проведе приемна за граждани.\r\n*** \r\nОт 18.30 часа в галерията на Дружество на пловдивските художници във фоайето на Общинския съвет ще бъде представена изложбата „Есенни импресии”\r\n*** \r\nОт 09.30 часа в хотел „Дунав плаза” Асоциацията на Дунавските общини „Дунав” организира кръгла маса за обществено и експертно обсъждане на стратегия за развитие и стратегия за маркетинг и промоциране на обектите на природното наследство включени в общ българо-румънски туристически маршрут „Защитено природно наследство на територията на трансграничния регион Румъния-България“. \r\n*** \r\nОт 09.30 часа в Заседателна зала на Общината ще се проведе пресконференция по повод международно състезание „Пробег на свободния дух Русе – Гюргево”.\r\n*** \r\nОт 10.30 часа ще бъде открит нов търговски обекти на пазар „Здравец изток”.\r\n*** \r\nВ 14.30 часа в хотел „Вега” на ул. „Александровска” №48 ще се проведе пресконференция, на която Сдружение с общественополезна дейност „Спортен клуб Кану-Каяк Дунав” ще представи проект „Активност и превенция на зависимости чрез кану-каяк”.\r\n*** \r\nВ 19.30 часа в градината на пл. „Княз Ал. Батенберг” поп изпълнителка Жулиета Иванова ще даде концерт по случай рождения си ден.\r\n*** \r\nОт 14.00 часа на полеви учебен полигон „Ново село“ министърът на отбраната Красимир Каракачанов ще присъства на заключителния етап от военнополицейското учение „Отвъд хоризонта 2017“.\r\n*** \r\nОт 09.00 часа в специализирания очен кабинет на Болница „Тракия“ – Център ще се проведе безплатен скрининг на остротата на зрението при деца в ученическа възраст.\r\n*** \r\nОт 19.00 часа в Драматичния театър ще бъде представена премиерата „За сушата и сватбите” по Елин Пелин, драматизация и режисура Надя Асенова. \r\n***\r\nОт 10.00 часа пред сградата на Общината ще се проведат демонстрации по гасене на пожар и аварийно-спасителни дейности.\r\n*** \r\nВ 09.00 часа пред болницата в града ще пристигне „Розов кемпер на Една от 8”, част от проекта „Сърдечни приятелки”.\r\n***\r\nОт 10.00 часа в залата на Областната администрация ще се проведе кръгла маса: „Социално предприемачество в подкрепа на обезкуражените млади хора в област Шумен“. \r\n*** \r\nОт 11.00 часа в РС „Пожарна безопасност и защита на населението” ще бъде отслужен тържествен водосвет по случай празника на специализираните органи. Поканени са областният управител на Шумен и кметове на общини. След церемонията комисар Иван Иванов ще даде брифинг.", "date": "2017.09.13", "title": "Предстоящи събития в страната за 13 септември (Агенция „Фокус”)"}
{"url": "http://www.focus-news.net/news/2017/09/13/2435169/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Канцлерът на Германия Ангела Меркел е отхвърлила исканията за тотална забрана на износа на оръжие към съюзницата си от НАТО – Турция, като е заявила, че подобни рестрикции вече съществуват, но за отделни доставки, а освен това, Анкара остава ключов партньор в борбата срещу Ислямска държава, пише Hurryiet.\r\nВ телевизионно интервю, Меркел е заявила, че решенията за продажба на оръжия на Турция, ще бъдат вземани поотделно за всеки случай. Освен това, Меркел е казала, че не вижда причини да налага предупреждение за пътуване на германски граждани в Турция, но Берлин си запазва правото на отговор.\r\n*** Ръководителят на интернет медията Брейтбарт нюз, Стив Банън, който е бивш Главен политически стратег на президента на САЩ Доналд Тръмп, продължава да настоява САЩ да заеме твърда позиция срещу Китай, но вместо да проповядва разделение и конфликтност, Банън трябва да използва влиянието си в медиите, за да строи мостове между двете най-големи световни икономики, пише китайското правителствено издание People’s Daily.\r\nПрез изминалата седмица, New York Times предаде, че Банън „изнася бунта си зад граница“. Материалът разглеждаше плановете му да пътува до Хонг Конг, където трябва да произнесе реч пред инвеститорска конференция, предназначена за вторник (12.09.2017), в която той обмисля да пропагандира за по-твърда политика на САЩ спрямо Китай. Той вече пристигна в страната.\r\nБанън, който бе освободен от длъжността си в Белия Дом преди три седмици, гледа на Китай, като на една от най-големите заплахи за американската хегемония, защото е единствената държава, която може да трансформира всемогъщите САЩ в второразредна сила. „След сто години, това което ще си спомнят, е че ние не сме се противопоставили на Китай, когато той се е издигал към световната доминация“, заяви Банън в анонс за темите, които ще бъдат засегнати в речта му. В друго интервю, за известното американско телевизионно предаване „60 минути“, Банън декларира, че Китай е „най-големият проблем, който имаме на световната сцена“ и обвини Пекин, че „вади тупкащото сърце на американските иновации.“\r\nНеговите агресивни възгледи спрямо Китай не са тайна. През март 2016 г., той заяви, че Китай и САЩ ще водят гореща война в Южнокитайско море, през следващите 10 години. Миналия месец, в интервю за американско списание, той каза, че САЩ вече е в „икономическа война с Китай“ и предвиди, че „един от нас“ ще бъде хегемон в близкото бъдеще.\r\nСнемането на Банън от длъжността му в Белия Дом показва, че идеологията и възгледа му спрямо Китай, са изхвърлени в кошчето за боклук. Като влиятелна персона в медийното пространство, той има възможността да прокламира мир и просперитет, вместо разделение и конфликт. И за двете страни би било по-добре, ако Банън използваше влиянието си, за да строи мостове с Китай и да информира повече хора за важността на Китайско-американските отношения.\r\n*** Президентът на САЩ Доналд Тръмп аплодира решението на Съвета за сигурност на ООН да наложи единодушно нови санкции срещу Северна Корея, но се съмнява, дали те ще имат „някакъв ефект“ върху ядрената програма на Пхенян, пише The Hill.\r\n„Това е още една малка стъпка. Не е голяма работа... Не съм сигурен дали това ще има някакъв ефект, но със сигурност беше хубаво, че получихме гласуване 15:0“, заяви американският президент, по време на взаимна пресконференция с премиера на Малайзия, който е на посещение в Белия Дом.\r\nТръмп заяви, че новите санкции „са нищо, в сравнение с това, което в крайна сметка трябва да се направи“, за да бъдат спряни ядрените амбиции на Пхенян.\r\nСанкциите, наложени чрез резолюция на СС на ООН в понеделник, са най-тежките налагани на Северна Корея, до този момент. Те целят да усилят икономическия натиск срещу страната и са отговор на изпитанието на водородна бомба, което проведе режима в Пхенян.", "date": "2017.09.13", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/09/13/2435170/ekathimerini-gratskata-politsiya-arestuva-mazh-za-lazhesvidetelstvo-sreshtu-balgarski-grazhdanin.html", "text": "Служител на хазартна компания в Солун бе арестуван по обвинения, че е лъжесвидетелствал, пише Ekathimerini. Мъжът е заявил, че е станал жертва на въоръжен грабеж. Той е обвинил български граждани за обира. Според полицията, гръцкият гражданин е излъгал, за да прикрие, че е загубил пари в хазартна игра. \r\nОт солунската полиция подчертаха, че служителят на хазартната компания е дал противоречиви свидетелства, а накрая е признал, че е нагласил цялата афера, за да прикрие загубата на 5500 евро. Симеон Миланов", "date": "2017.09.13", "title": "Ekathimerini: Гръцката полиция арестува мъж за лъжесвидетелство срещу български гражданин"}
{"url": "http://www.focus-news.net/news/2017/09/13/2435171/afp-pone-25-dushi-zaginaha-pri-srazheniya-mezhdu-vaorazheni-grupi-v-tsentralnoafrikanskata-republika.html", "text": "Поне 25 души загинаха при сражения между различни въоръжени групировки в Централноафриканската република, предава AFP, позовавайки се на ООН.\r\nВ централния град Бриа по предварителни данни има „поне десет трупа и около 50 ранени“, след сражения между две вражески фракции на 7 и 8 септември, казаха от Офиса за координация на хуманитарните работи към ООН. В източната част на страната около 15 души бяха убити, а 80 жилища опожарени, след сблъсък между жителите на две села.\r\nООН осъди насилието в бедната африканска страна и призова да се прекратят нападенията срещу цивилни граждани и хуманитарни организации. Симеон Миланов", "date": "2017.09.13", "title": "AFP: Поне 25 души загинаха при сражения между въоръжени групи в Централноафриканската република"}
{"url": "http://www.focus-news.net/news/2017/09/13/2435172/vestiru-ruskiyat-voenen-ministar-sergey-shoygu-se-sreshtna-s-bashar-asad-v-damask.html", "text": "Руският военен министър Сергей Шойгу пристигна в сирийската столица Дамаск, пише руското издание Вести. Той е там по поръчение на Владимир Путин, за да се срещне с президента на Сирийската арабска република Башар Асад. Двамата се срещнаха и обсъдиха въпросите свързани с военното и военно-техническото сътрудничество между двете страни.\r\nДвамата обсъдиха действията на Сирийската арабска армия (САА) и поддръжката на руските Военнокосмически сили при завършването на съвместните операции за унищожаването на формированията на „Ислямска държава“. Симеон Миланов", "date": "2017.09.13", "title": "Вести.ru: Руският военен министър Сергей Шойгу се срещна с Башар Асад в Дамаск"}
{"url": "http://www.focus-news.net/news/2017/09/13/2435173/rossiyskaya-gazeta-dvama-amerikanski-i-edin-ruski-astronavti-izletyaha-za-mezhdunarodnata-kosmicheska-stantsiya.html", "text": "Двама американски и един руски астронавти излетяха от космодрума в Байконур, отправяйки се на петмесечна мисия на борда на Международната космическа станция (МКС), предава Российская Газета.\r\nАстронавтите Александър Мисуркин от Роскосмос, Марк Ванде Хей и Джо Акаба от НАСА, излетяха с ракетата „Союз МС-06“. Симеон Миланов", "date": "2017.09.13", "title": "Российская Газета: Двама американски и един руски астронавти излетяха за Международната космическа станция"}
{"url": "http://www.focus-news.net/news/2017/09/13/2435174/sanktsiya-ot-130-hil-leva-za-nekachestveno-polozhen-asfalt-shte-bade-nalozhena-na-firmata-koyato-raboti-po-stolichniya-bul-shipchenski-prohod-obzor.html", "text": "На фирмата „Пътища и съоръжения“ ще бъде наложена санкция от 130 хил. лева за некачествено положен асфалт по бул. „Шипченски проход“. Това заяви кметът на София Йорданка Фандъкова, която се включи в символичното боядисване на пешеходни пътеки от кръстовището на ул. „Ген. Йосиф Гурко“ и ул. „Дякон Игнатий“. С това бе даден стартът на кампанията „Убий скоростта, спаси дете“, посветена на безопасността на децата и първия учебен ден. Кметът заяви, че общината няма да плати, докато фирмата не положи качествено асфалта, за да бъде пуснато движението, какъвто ангажимент е поет към гражданите. На фирмата няма да бъдат признати строителни работи на стойност 553 хил. лева.\r\nЗа 15 септември ще бъде отворен участъкът от  бул. „Княз Александър Дондуков“ от ул. „Сердика“ до ул. „Георги С. Раковски“ и участъкът от ул. „Кракра“ до бул. „Васил Левски“. Участъкът от ул. „Георги С. Раковски“ до бул. „Васил Левски“ обаче ще бъде затворен. Йорданка Фандъкова обясни, че фирмата изпълнител е дала срок до края на октомври за приключване на ремонта на булеварда, а срокът по договор е по-късен. \r\nОколо 90% от пешеходните пътеки около училищата и детските градини са обновени. По нареждане на кмета ще бъдат ремонтирани оградите, парапетите и колчетата около учебните заведения. Йорданка Фандъкова посочи, че движението на 15 септември е натоварено и Столична община ще разчита на активността на „Пътна полиция“ за насочване на движението. Тя коментира, че при възможност повече родители трябва да използват градски транспорт, а живеещите близо да отидат пеша до училищата. Кметът апелира родителите, които на 15 септември ще отидат до училищата с автомобили, да бъдат внимателни. По думите ѝ инициативата „Убий скоростта, спаси дете“ е насочена към всички шофьори, които трябва да имат съзнанието, че по улиците се движат деца и всяко невнимателно действие може да доведе до инцидент.\r\n281 са повдигнатите пешеходни пътеки в София, нови 80 такива пътеки са изградени тази година. Йорданка Фандъкова коментира, че каквито и прегради да слага общината, контролът на „Пътна полиция“ върху движението на автомобилите трябва да бъде много стриктен. Тя обясни, че в София пешеходните пътеки са маркирани и знаците се виждат, но шофьорите трябва да бъдат много внимателни в натовареното градско движение.\r\nБиляна ИВАНОВА", "date": "2017.09.13", "title": "Санкция от 130 хил. лева за некачествено положен асфалт ще бъде наложена на фирмата, която работи по столичния бул. „Шипченски проход“ (ОБЗОР)"}
{"url": "http://www.focus-news.net/news/2017/09/13/2435175/moskovskiy-komsomolets-darzhavniyat-departament-na-sasht-prizna-che-otnosheniyata-s-rusiya-sa-stignali-do-nay-niskoto-si-nivo.html", "text": "На официален брифинг говорителят на американския Държавен департамент Хедър Науерт заяви, че руско-американските отношения се намират в своята най-ниска точка, пише Московский Комсомолец.\r\n„Отношенията между Русия и САЩ достигнаха най-ниската точка. Нашите страни се опитват да подобрят отношенията си и да намерят сфери на взаимодействие. Държавният секретар е убеден, че допълнителното ескалиране на напрежението не е нужно. Две ядрени държави са длъжни да бъдат в състояние на взаимодействие по въпросите, които са от взаимен интерес“, заяви тя. Симеон Миланов", "date": "2017.09.13", "title": "Московский Комсомолец: Държавният департамент на САЩ призна, че отношенията с Русия са стигнали до най-ниското си ниво"}
{"url": "http://www.focus-news.net/news/2017/09/13/2435176/the-telegraph-brekzit-nyama-da-promeni-spetsialnite-otnosheniya-mezhdu-velikobritaniya-i-sasht.html", "text": "САЩ ще продължат да бъдат важен съюзник на Великобритания въпреки Брекзит, заяви новият посланик на САЩ в Лондон, цитиран от The Telegraph.\r\nНа събиране в Лондон той добави, че британците ще опознаят Доналд Тръмп и ще го харесат.\r\nПосланик Уди Джонсън използва първата си реч като посланик, за да подчертае дългосрочната историческа връзка между Британия и САЩ.\r\n„Решението да напуснете ЕС, отвежда страната ви в нова територия, но не отивате сами“, каза той.\r\n„САЩ са ангажирани да вървят заедно с Обединеното кралство през Брекзит. Нашата позиция за Брекзит е ясна. Искаме силно и проспериращо Обединено кралство, да остане лидер в Европа. Искаме, както Обединеното кралство, така и ЕС да останат силни лидери глобално“, добави той.\r\n„Независимо какъв ще бъде резултатът от преговорите между Обединеното кралство и ЕС, Британия трябва да знае, че ще има силен и надежден търговски и инвестиционен партньор в лицето на Америка“, каза посланик Джонсън.\r\nПосланикът припомни и как Доналд Тръмп е върнал бюста на Уинстън Чърчил в Овалния офис, който преди това бе премахнат от Барак Обама. \r\n„Що се отнася до президентът (Тръмп, бел.р.), за него Обединеното кралство, нашият най-дълготраен съюзник, винаги ще бъде на първа линия“, добави той, намеквайки, че преди Доналд Тръмп Барак Обама беше заявил, че Великобритания отива „в края на опашката“. Симеон Миланов", "date": "2017.09.13", "title": "The Telegraph: Брекзит няма да промени специалните отношения между Великобритания и САЩ"}
{"url": "http://www.focus-news.net/news/2017/09/13/2435177/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Руският военен министър Сергей Шойгу пристигна в сирийската столица Дамаск, пише руското издание Вести. Той е там по поръчение на Владимир Путин, за да се срещне с президента на Сирийската арабска република Башар Асад. Двамата се срещнаха и обсъдиха въпросите свързани с военното и военно-техническото сътрудничество между двете страни.\r\nДвамата обсъдиха действията на Сирийската арабска армия (САА) и поддръжката на руските Военнокосмически сили при завършването на съвместните операции за унищожаването на формированията на „Ислямска държава“.\r\n*** Двама американски и един руски астронавти излетяха от космодрума в Байконур, отправяйки се на петмесечна мисия на борда на Международната космическа станция (МКС), предава Российская Газета.\r\nАстронавтите Александър Мисуркин от Роскосмос, Марк Ванде Хей и Джо Акаба от НАСА, излетяха с ракетата „Союз МС-06“.\r\n*** На официален брифинг говорителят на американския Държавен департамент Хедър Науерт заяви, че руско-американските отношения се намират в своята най-ниска точка, пише Московский Комсомолец.\r\n„Отношенията между Русия и САЩ достигнаха най-ниската точка. Нашите страни се опитват да подобрят отношенията си и да намерят сфери на взаимодействие. Държавният секретар е убеден, че допълнителното ескалиране на напрежението не е нужно. Две ядрени държави са длъжни да бъдат в състояние на взаимодействие по въпросите, които са от взаимен интерес“, заяви тя.", "date": "2017.09.13", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/09/13/2435178/the-independent-sasht-shte-nalozhat-sanktsii-sreshtu-kitay-ako-pekin-ne-spazva-rezolyutsiite-sreshtu-severna-koreya.html", "text": "Китай бе предупреден, че може да се изправи пред засилване на санкциите от страна на САЩ, ако не се съобразява с решенията на ООН срещу режима на Ким Чен Ун, заяви американският министър на финансите Стивън Мнучин, цитиран от The Independent.\r\n„Ако Китай не следва тези санкции, ще наложим допълнително ограничения срещу тях и ще блокираме достъпа им до американската и международната доларова система, което е доста важно“, заяви Мнучин.\r\nТой добави, че „икономическата война върши работа“.\r\nПо-рано американският посланик в ООН Ники Хейли заяви, че САЩ „не намират удоволствие в засилването на санкциите“, и не търсят „война“.\r\n„Севернокорейският режим все още не е преминал точката, от която не може да се върне“, добави тя. Симеон Миланов", "date": "2017.09.13", "title": "The Independent: САЩ ще наложат санкции срещу Китай, ако Пекин не спазва резолюциите срещу Северна Корея"}
{"url": "http://www.focus-news.net/news/2017/09/13/2435179/zamestnik-ministarat-na-pravosadieto-d-r-evgeni-stoyanov-predstavi-pred-prepodavateli-i-studenti-na-yuzu-neofit-rilski-zakonoproekta-za-protivodeystvie-na-koruptsiyata-obzor.html", "text": "Заместник-министърът на правосъдието д-р Евгени Стоянов представи пред преподаватели и студенти на ЮЗУ „Неофит Рилски“ Законопроекта за противодействие на корупцията, предложен от Министерството на правосъдието. Това се случи по време на обществено обсъждане, провело се в Благоевград. Модератор на дискусията бе проф. д-р Веселин Вучков, преподавател в Правно-историческия факултет на ЮЗУ „Неофит Рилски“ и бивш министър на вътрешните работи. Той заяви, че темата „Корупция – Антикорупция“ е на дневен ред за  българското общество не само през последните 25 – 30 години, но и от преди това. Проф. д-р Вучков  обясни, че Правно-историческият факултет на висшето учебно заведение има установена традиция, преди един закон да влезе за обсъждане от народните представители, такова да се случва и в университета.\r\nОт своя страна заместник-министърът д-р Евгени Стоянов коментира, че корупцията в България има много голям диаметър. Според него, ако всички български граждани по-активно защитаваме нашите права и свободи, то това би спомогнало за ограничаване и стесняване на полето на корупция у нас. Зам.-министър Стоянов посочи, че основната философия, на която стъпва законопроектът е, че не трябва буквално да се копират чуждестранни модели, организационни или правни, защото по този начин ползите биха били преувеличени, а негативите биха били подценени. Той отбеляза, че законопроектът, който предлага правосъдното министерство по-скоро е отражение на разбирането, че не следва да се пренебрегват постигнатите до този момент резултати. По думите му не може с лека ръка да се зачертае, че до този момент има постигнати някакви резултати по отношение на борбата с корупцията, макар и да не са задоволителни. Д-р Стоянов заяви, че при изготвянето на законопроекта водещ е бил въпросът за това, защо до този момент държавата не се е справила в борбата си с корупцията. Той каза, че отговорите на този въпрос са повече от един при всички положения, но те са се фокусирали върху този, че резултатите са незадоволителни, защото няма ясна дефиниция на понятието „корупция“. По думите му от тук е тръгнала работната група, фокусирайки се върху изготвяне на дефиницията. Д-р Евгени Стоянов добави, че няма как да бъде „победен враг, който не познават“. Той допълни, че законопроектът за противодействие на корупцията предвижда обединяване на пет действащи в момента структури, обяснявайки, че основната идея е около добре работещата Комисия за отнемане на незаконно придобито имущество да се обединят структурите от ДАНС, Сметната палата, Комисия за предотвратяване и установяване на конфликт на интереси и така наречения БОРКОР (Центъра за противодействие на корупцията ). Според д-р Евгени Стоянов, ако по този начин се обединят органите, ще бъде затворен кръгът, който в момента е разпокъсан и по този начин ще се отговори на очакванията на европейските ни партньори. Той заяви, че сам по себе си един закон не е в състояние да пребори корупцията, но дори само усиленото говорене в обществото по отношение на корупцията и борбата с нея също в момента имат ефект.  Д-р Стоянов посочи, че се очаква, ако всичко е нормално, законът да бъде приет и да влезе в сила до края на годината.\r\nПо отношение на това кой трябва да назначава председателя на комисията за борба с корупцията, д-р Стоянов коментира, че в законопроекта, който те предлагат е заложено той да бъде назначаван от Народното събрание.  „Преценили сме, че България е Република с парламентарно управление и Народното събрание формира значителна част от държавните органи – например председателя на Сметната палата, БНБ и други органи се определят от НС, затова смятаме, че това най-добре би отговорило на устройството на страната ни. А по отношение на предложението на втората по сила парламентарна група - председателят да се назначава от Президента, считаме, че на този етап това не отговоря на конституционния модел,  защото президентът назначава председатели на такива държавни органи, но само по предложение на Министерски съвет. Не би следвало самостоятелно той да навлиза, образно казано, в територията на Изпълнителната власт“, подчерта д-р Евгени Стоянов. Той допълни, че в законопроекта за борба с корупцията е предвидено създаването на комисия, която ще има мандат от 6 години, за да има застъпване на  поне два парламента, като е предвидено тя да внася ежегодно доклад за своята дейност до 31 март.\r\nЛивия НИНОВА", "date": "2017.09.13", "title": "Заместник-министърът на правосъдието д-р Евгени Стоянов представи пред преподаватели и студенти на ЮЗУ „Неофит Рилски“ Законопроекта за противодействие на корупцията (ОБЗОР)"}
{"url": "http://www.focus-news.net/news/2017/09/13/2435180/reuters-kamarata-na-predstavitelite-v-sasht-obmislya-danachni-oblekcheniya-za-postradalite-ot-irmai-harvi.html", "text": "Камарата на представителите в САЩ обмисля въвеждането на законодателство, което да гарантира данъчни облекчения за бизнесите и гражданите, които пострадаха от ураганите „Харви“ и „Ирма“, предава Reuters.\r\nРепубликанецът Кевин Бради заяви, че комисиите занимаващи се с това, работят заедно с представители от засегнатите щати.\r\n„Гледа се как да помогнем на дребния бизнес да се възстанови, как да докараме клиенти до тях, както и как да помогнем на семействата и общностите, да се възстановят“, заяви той. Симеон Миланов", "date": "2017.09.13", "title": "Reuters: Камарата на представителите в САЩ обмисля данъчни облекчения за пострадалите от „Ирма“и „Харви“"}
{"url": "http://www.focus-news.net/news/2017/09/13/2435181/afp-venetsuelskiyat-prezident-nikolas-maduro-zayavi-che-e-bil-gotov-da-pregovarya-s-opozitsiyata.html", "text": "Венецуелският президент Николас Мадуро заяви, че е бил готов за преговори с опозицията по инициатива на Доминиканската република и бившия испански премиер Хосе Луис Родригес Запатеро, предава AFP .\r\n„Запатеро и президентът Медина знаят много добре, че бях поддръжник на диалога и приемам този нов ден за диалог“, заяви президентът по националната телевизия. Симеон Миланов", "date": "2017.09.13", "title": "AFP: Венецуелският президент Николас Мадуро заяви, че е бил готов да преговаря с опозицията"}
{"url": "http://www.focus-news.net/news/2017/09/13/2435182/sky-news-aktivisti-zayaviha-che-amazonsko-pleme-e-bilo-napadnato-ot-minyori-i-zlatotarsachi.html", "text": "Активисти заявиха, че бразилското правителство носи „голяма отговорност“ за предполагаемо клане на членовете на изолирано амазонско племе, предава Sky News.\r\nБразилската прокуратура разследва докладите относно вероятното убийство на 10 представители на едно от племената, които все още нямат голям досег с цивилизацията, от страна на златотърсачи. Според активисти, златотърсачите може да са избили около една пета от племето.\r\nБразилската национална индианска фондация заяви, че властите са арестували някои личност, за да ги разпитат относно случая.\r\nЗоната, където се е случило клането е известна като „Безконтактната граница“. Тя представлява част от тропическата гора, където живеят много народи и племена, които все още нямат досег със съвременната цивилизация. Въпросните племена са под защитата на бразилската конституция. Симеон Миланов", "date": "2017.09.13", "title": "Sky News: Активисти заявиха, че амазонско племе е било нападнато от миньори и златотърсачи"}
{"url": "http://www.focus-news.net/news/2017/09/13/2435183/bivshiyat-predsedatel-na-obshtinskiya-savet-v-septemvri-lazar-vlaykov-ostava-pod-domashen-arest-obzor.html", "text": "Окръжен съд-Пазарджик потвърди решението на Районния съд, с което на бившия председател на Общинския съвет в Септември Лазар Влайков бе наложена постоянна мярка за неотклонение „домашен арест“. Решението е окончателно и не подлежи на обжалване. Влайков е привлечен като обвиняем заради това, че вечерта на 31 август срещу 1 септември тази година в село Виноградец след употреба на алкохол е извадил законно притежавания си боен пистолет и при започнала размяна на оръжието, пистолетът попаднал в ръцете на 6-годишно дете, което застреляло неволно 47-годишния собственик на заведението, в което се разиграла случката - Наско Тонкев. Съдът отказа да променят мярката на Влайков въпреки протеста на прокуратурата. Мотивите на магистратите са, че няма доказателства той да е стрелял по Тонкев. Според съда няма опасност бившият председател на общинския съвет да се укрие, да извърши друго престъпление или да повлияе на свидетелите по делото, голяма част от които са му роднини.\r\nПо време на заседанието във вторник окръжният прокурор Васил Малинов представи пред съдебния състав нови доказателства към убийството в село Виноградец. Той представи в съдебна зала резултатите от три експертизи – две химични и една съдебно-медицинска експертизи. Според химичната експертиза и натривките по ръцете на 6-годишното дете, Лазар Влайков и Наско Тонкев става ясно, че по ръката на детето и левия ръкав на Влайков има едни и същи по състав микрочастици. Прокуратурата обърна внимание и на резултата от съдебно-медицинската експертиза, според която раневият канал е отдолу нагоре. Това е възможно в случай, че подредбата, в която са седели на празненството е следната: Лазар – Тонкев – Юри (детето). За такава подредба говорят повечето свидетели. Прокурор Малинов представи и разпечатка от мобилния телефон на Влайков, откъдето се вижда, че в нощта на убийството Влайков е звънял над 15 пъти на съпругата си, а в показанията си свидетели са посочили, че тя е била там. Обвинението смята с оглед на събраните доказателства, че Лазар Влайков е дал пистолета на детето и поиска налагане на най-тежката мярка за неотклонение - „задържане под стража“. Защитата на Лазар Влайков обаче оспори част от предоставените от Прокуратурата доказателства от трите експертизи. Според адвокат Елвира Панкова и Лазар Влайков, и детето, са стреляли с газов пистолет и затова е нормално и двамата да имат идентични барутни частици. Тя отбеляза също, че майката на момчето Цветелина Цветанова казва в показанията си, че Юри е стрелял няколко пъти с газов пистолет. Адвокат Панкова подчерта също, че Влайков е внесъл от колата си в заведението личния си пистолет, след като е стрелял с газов. Тя отхвърли и обвинението, че Влайков е бил пиян с твърдението, че 0.76 промила дори не се санкционира от КАТ при шофиране. Тя оспори и обоснованото предположение, че Влайков може да въздейства на свидетели, тъй като нито един от тях не е казал, че Влайков му е упражнявал натиск. \r\nАгенция „Фокус“ припомня: Членството на Влайков в ПП ГЕРБ беше прекратено заради убийството в с. Виноградец. Партията оттегли политическата си подкрепа от него като общински съветник и председател на Общинския съвет в Септември, и го призова да го напусне. От ГЕРБ заявиха, че никога не са и няма да разпъват политически чадър върху никого и всеки, който нарушава законите на страната, трябва да понесе съответната отговорност. На 7 септември Общинският съвет в Септември единодушно прие оставката на Влайков и избра на негово място Кирил Тодорин от ГЕРБ.", "date": "2017.09.13", "title": "Бившият председател на Общинския съвет в Септември Лазар Влайков остава под домашен арест (ОБЗОР)"}
{"url": "http://www.focus-news.net/news/2017/09/13/2435184/the-guardian-varhovniyat-sad-na-sasht-pozvoli-na-pravitelstvoto-na-donald-tramp-da-poddarzha-ogranicheniyata-varhu-imigrantite-koito-vlizat-v-stranata.html", "text": "Вашингтон. Върховният съд на САЩ позволява на Доналд Тръмп да поддържа ограниченията върху имигрантите, които влизат в страната, пише The Guardian. От Върховния съд се съгласиха да блокират решение на по-нисша инстанция, според което забраната за влизане в САЩ на имигранти от някои страни трябва да се смекчи.\r\nЗаповедта на съда не е окончателно решение по случая. Съдиите ще изслушат аргументи относно легалността на забраната за пътуване в САЩ от страна на хора от шест мюсюлмански страни. Симеон Миланов", "date": "2017.09.13", "title": "The Guardian: Върховният съд на САЩ позволи на правителството на Доналд Тръмп да поддържа ограниченията върху имигрантите, които влизат в страната"}
{"url": "http://www.focus-news.net/news/2017/09/13/2435185/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "САЩ ще продължат да бъдат важен съюзник на Великобритания въпреки Брекзит, заяви новият посланик на САЩ в Лондон, цитиран от The Telegraph.\r\nНа събиране в Лондон той добави, че британците ще опознаят Доналд Тръмп и ще го харесат.\r\nПосланик Уди Джонсън използва първата си реч като посланик, за да подчертае дългосрочната историческа връзка между Британия и САЩ.\r\n„Решението да напуснете ЕС, отвежда страната ви в нова територия, но не отивате сами“, каза той.\r\n„САЩ са ангажирани да вървят заедно с Обединеното кралство през Брекзит. Нашата позиция за Брекзит е ясна. Искаме силно и проспериращо Обединено кралство, да остане лидер в Европа. Искаме, както Обединеното кралство, така и ЕС да останат силни лидери глобално“, добави той.\r\n„Независимо какъв ще бъде резултатът от преговорите между Обединеното кралство и ЕС, Британия трябва да знае, че ще има силен и надежден търговски и инвестиционен партньор в лицето на Америка“, каза посланик Джонсън.\r\nПосланикът припомни и как Доналд Тръмп е върнал бюста на Уинстън Чърчил в Овалния офис, който преди това бе премахнат от Барак Обама. \r\n„Що се отнася до президентът (Тръмп, бел.р.), за него Обединеното кралство, нашият най-дълготраен съюзник, винаги ще бъде на първа линия“, добави той, намеквайки, че преди Доналд Тръмп Барак Обама беше заявил, че Великобритания отива „в края на опашката“.\r\n***Китай бе предупреден, че може да се изправи пред засилване на санкциите от страна на САЩ, ако не се съобразява с решенията на ООН срещу режима на Ким Чен Ун, заяви американският министър на финансите Стивън Мнучин, цитиран от The Independent.\r\n„Ако Китай не следва тези санкции, ще наложим допълнително ограничения срещу тях и ще блокираме достъпа им до американската и международната доларова система, което е доста важно“, заяви Мнучин.\r\nТой добави, че „икономическата война върши работа“.\r\nПо-рано американският посланик в ООН Ники Хейли заяви, че САЩ „не намират удоволствие в засилването на санкциите“, и не търсят „война“.\r\n„Севернокорейският режим все още не е преминал точката, от която не може да се върне“, добави тя.\r\n***Вашингтон. Върховният съд на САЩ позволява на Доналд Тръмп да поддържа ограниченията върху имигрантите, които влизат в страната, пише The Guardian. От Върховния съд се съгласиха да блокират решение на по-нисша инстанция, според което забраната за влизане в САЩ на имигранти от някои страни трябва да се смекчи.\r\nЗаповедта на съда не е окончателно решение по случая. Съдиите ще изслушат аргументи относно легалността на забраната за пътуване в САЩ от страна на хора от шест мюсюлмански страни. \r\n*** Главният преговарящ за Брекзит от страна на ЕС Гай Верховстад помоли Тереза Мей, да обмисли решението си да не говори пред европейските депутати, пише шотландското издание The National.\r\nМиналата седмица бе разкрито, че британският премиер е отказала покана за среща с европейските депутати.\r\nТвърди се, че вместо това Тереза Мей има намерение да се срещне само с лидерите на парламентарните групи в Европейския парламент.\r\n„Призовавам я да се обърне към целия парламент. Други лидери са го правили в миналото“, каза Верхофстад.", "date": "2017.09.13", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/13/2435186/politicoeu-tereza-mey-specheli-vtori-vot-v-uestminstar-za-zakonodatelstvoto-posveteno-na-brekzit.html", "text": "Британският премиер Тереза Мей превъзмогна още една трудност при налагането на законодателство за Брекзит в Камарата на общините, пише Politico.eu .\r\nЗаконопроектът, чиято цел е да се даде мнозинство на управляващите в законодателните комисии, бе подкрепено от 320 депутати срещу 301 гласували против.\r\nТова е втората ключова парламентарна победа за консервативното правителството, след като по-рано бе приет законът За излизане от ЕС, който ще внесе определени неща от европейското законодателство в британското.\r\nВ Камарата торите получиха подкрепата на Демократичната юнионистка партия, но бяха разкритикувани от лейбъристкия лидер Джереми Корбин и Либералдемократичната партия. Симеон Миланов", "date": "2017.09.13", "title": "Politico.eu: Тереза Мей спечели втори вот в Уестминстър за законодателството посветено на Брекзит"}
{"url": "http://www.focus-news.net/news/2017/09/13/2435187/the-national-shotlandiya-gay-verhovstad-pomoli-tereza-mey-da-obmisli-reshenieto-si-da-ne-govori-pred-evropeyskite-deputati.html", "text": "Главният преговарящ за Брекзит от страна на ЕС Гай Верховстад помоли Тереза Мей, да обмисли решението си да не говори пред европейските депутати, пише шотландското издание The National.\r\nМиналата седмица бе разкрито, че британският премиер е отказала покана за среща с европейските депутати.\r\nТвърди се, че вместо това Тереза Мей има намерение да се срещне само с лидерите на парламентарните групи в Европейския парламент.\r\n„Призовавам я да се обърне към целия парламент. Други лидери са го правили в миналото“, каза Верхофстад. Симеон Миланов", "date": "2017.09.13", "title": "The National (Шотландия): Гай Верховстад помоли Тереза Мей, да обмисли решението си да не говори пред европейските депутати"}
{"url": "http://www.focus-news.net/news/2017/09/13/2435188/reuters-zhan-klod-yunker-shte-izlozhi-viziyata-si-za-po-silen-es-sled-napuskaneto-na-velikobritaniya.html", "text": "Президентът на Европейската комисия Жан-Клод Юнкер, ще призове страните-членки да се възползват от Брекзит, за да формират по-сплотен и интегриран съюз, предава Reuters. Друга тема ще е поставянето на еврозоната в сърцето на световната търговия.\r\nЮнкер ще използва годишното си обръщение към Европейския парламент в Страсбург, за да предложи визията си за оставащите две години от мандата му, който ще свърши скоро, след като Британия напуска съюза през март 2019-та година.\r\nОчаква се той да поднови аргументите си за нуждата от търговски споразумения със САЩ, Япония, Австралия, Нова Зеландия и страните от Южна Америка.Симеон Млинаво", "date": "2017.09.13", "title": "Reuters: Жан-Клод Юнкер ще изложи визията си за по-силен ЕС след напускането на Великобритания"}
{"url": "http://www.focus-news.net/news/2017/09/13/2435189/seenews-balgariya-zapochva-konkurs-za-modernizatsiyata-na-315-kilometra-magistrala.html", "text": "Българската Агенция Пътна инфраструктура заяви, че е започнал конкурс за модернизацията на две части от пътя, който свързва София с граничния пункт при Калотина, пише SeeNews.\r\nУчастъкът е 31,5 километра.\r\nКомбинираната цена на двата конкурса е 258,6 милиона лева с включено ДДС, заявиха от агенцията.\r\nЕдин от участъците свързва Калотина с Драгоман и е 14,5 километра. Част от финансирането се предоставя от Европейския съюз. Цената на този проект е 141,7 милиона лева.\r\nРаботата по втория участък, който е 16,98 километра и свързва Драгоман със Сливница, ще бъде изцяло финансирана от държавния бюджет. \r\nПредложенията могат да бъдат изпратени до 13 и 16 ноември респективно. Крайните срокове за завършването на работата по участъците са 852 и 910 дена.\r\nДвата участъка са част от европейския транспортен коридор Хс, който свързва Капитан Андреево на турската граница с Калотина на сръбската. Това е част от най-краткия път между Европа и Близкия изток.Симеон Миланов", "date": "2017.09.13", "title": "SeeNews: България започва конкурс за модернизацията на 31,5 километра магистрала"}
{"url": "http://www.focus-news.net/news/2017/09/13/2435190/balgariya-v-svetovnite-medii-agentsiya-fokus.html", "text": "Износът на България е нараснал с 5 процента през 2016-а година на годишна база, докато вносът на страната е намалял с 0,7 процента, предаде Xinhua, позовавайки се на данни публикувани от Националния статистически институт (НСИ) на България.\r\nПрез 2016-а година страната е изнесла продукти на стойност 47,2 милиарда лева, докато е внесла продукти за 51,2 милиарда лева, според НСИ.\r\nНай-голям растеж има в износа на индустриална продукция, който се е повишил с 20% на годишна база, а намалението на вноса е за сметка на горива, лубриканти и др.\r\nВносът към ЕС е отбелязал растеж с 7,3 процента, в сравнение с 2015-а година, когато страната е изнесла продукция за европейската общност на стойност 31,2 милиарда лева, докато в обратната посока има увеличение с 2,5% до 34 милиарда лева.\r\n*** Служител на хазартна компания в Солун бе арестуван по обвинения, че е лъжесвидетелствал, пише Ekathimerini. Мъжът е заявил, че е станал жертва на въоръжен грабеж. Той е обвинил български граждани за обира. Според полицията, гръцкият гражданин е излъгал, за да прикрие, че е загубил пари в хазартна игра. \r\nОт солунската полиция подчертаха, че служителят на хазартната компания е дал противоречиви свидетелства, а накрая е признал, че е нагласил цялата афера, за да прикрие загубата на 5500 евро.\r\n***Българската Агенция Пътна инфраструктура заяви, че е започнал конкурс за модернизацията на две части от пътя, който свързва София с граничния пункт при Калотина, пише SeeNews.\r\nУчастъкът е 31,5 километра.\r\nКомбинираната цена на двата конкурса е 258,6 милиона лева с включено ДДС, заявиха от агенцията.\r\nЕдин от участъците свързва Калотина с Драгоман и е 14,5 километра. Част от финансирането се предоставя от Европейския съюз. Цената на този проект е 141,7 милиона лева.\r\nРаботата по втория участък, който е 16,98 километра и свързва Драгоман със Сливница, ще бъде изцяло финансирана от държавния бюджет. \r\nПредложенията могат да бъдат изпратени до 13 и 16 ноември респективно. Крайните срокове за завършването на работата по участъците са 852 и 910 дена.\r\nДвата участъка са част от европейския транспортен коридор Хс, който свързва Капитан Андреево на турската граница с Калотина на сръбската. Това е част от най-краткия път между Европа и Близкия изток.\r\n***Наближава българското председателство на ЕС, но някои представители в Брюксел са притеснени заради „Обединени патриоти“ , пише Politico.eu.\r\nТе твърдят, че вицепремиерът на България Валери Симеонов е наричал циганите „диви маймуни“. Освен това въпросните европейски представители припомнят, че министърът на отбраната Красимир Каракачанов каза, че Европейският съюз и НАТО трябва да спират мигрантите, ако трябва и със сила.\r\nСпоменава се и министърът на околната среда Нено Димов, който е заявил, че климатичните промени са „манипулация“.\r\n„Във време, в което Доналд Тръмп защитава нацистки симпатизанти, трябва да се подсигурим, че председателството ще покаже ясно, че няма място за фашистки идеи в Европейския съюз“, заяви либералният европейски депутат Гай Верхофстад. Той добави, че евродепутатите „ще следят“ Обединени патриоти.\r\nКомисарят за правосъдието Вера Жорова обвини ВМРО-БНД в насърчаване на омразата към циганите и съседните народи.\r\n„Абсолютно неприемливо. Нервна съм относно тази ситуация“, каза тя.\r\nВМРО „е известна със систематичното си пропагандиране на омразата срещу съседните народи на Балканите, както и риториката си против циганите“, се казва в доклад на Съвета към Европейската комисия срещу расизма и нетолерантността.\r\nСъщият доклад нарича Валери Симеонов и Волен Сидеров „фашисти“.\r\n„Отблъскващо е, че Валери Симеонов може да бъде вицепремиер на страна от ЕС“, каза шведският евродепутат Сорая Пост, която отговаря за циганските въпроси в Европейския парламент.\r\n„Омръзна ми да слушам тези смешни и празни обвинения, които се правят от хора, които нямат какво друго да кажат, поради което говорят клишета, криейки политическата си незначимост“, заяви българският евродепутат Ангел Джамбазки в отговор на тези обвинения.\r\nГерманският евродепутат Елмар Брок също отхвърли подобни тези и притеснения, заявявайки:\r\n„Досега няма доказателство, че Борисов ще тръгне срещу европейската политика.“\r\n„Попитайте ги защо Ангела Меркел праща мигрантите обратно в Афганистан. Това значи, че сме прави“, каза Ангел Джамбазки.", "date": "2017.09.13", "title": "България в световните медии (Агенция \"Фокус\")"}
{"url": "http://www.focus-news.net/news/2017/09/13/2435191/afp-broyat-na-zaginalite-sled-uragana-irmavav-florida-e-12-dushi.html", "text": "Броят на загиналите, след като ураганът „Ирма“ удари Флорида е 12 души, предава AFP . \r\n„Настоящият брой на потвърдените смъртни случаи, за които е отговорен ураганът Ирма, е 12“, заяви говорителят на Агенцията за кризисен мениджмънт Алберто Москосо. \r\nВъв Флорида започнаха дейностите по разчистване и възстановяване на щетите от урагана „Ирма“. Симеон Миланов", "date": "2017.09.13", "title": "AFP: Броят на загиналите след урагана „Ирма“във Флорида е 12 души"}
{"url": "http://www.focus-news.net/news/2017/09/13/2435192/otnovo-rokadi-vav-fonda-za-lechenie-na-detsa-obzor.html", "text": "На 11 септември 2017 г. със заповед на министъра на здравеопазването проф. Николай Петров, д-р Тинка Троева бе освободена от длъжността директор на Център „Фонд за лечение на деца“ (ЦФЛД). На следващия ден мястото ѝ зае д-р Мариета Райкова. От Министерството на здравеопазването съобщиха, че мотив за освобождаването на д-р Троева е системно нарушаване на Правилника за дейността и организацията на работата на Фонда, на реда за издаване на формуляр S2, регулярно заобикаляне на ясно разписани процедури, сред които и притеснителната практика да се изискват становища от медицински специалисти, които не фигурират в списъка на утвърдените от министъра външни експерти към ЦФЛД. Сигнал за това е изпратен до прокуратурата на Р България. От здравното министерство дадоха като пример за това случай на дете, нуждаещо се от чернодробна трансплантация, за който Фондът е изискал становища от двама външни експерти  – детски гастроентеролози. Според едното становище трансплантацията може да се извърши в УБ „Лозенец“, а според второто – трансплантацията трябва да се извърши в чужбина. \r\nОт страна на ЦФЛД не са изискани становища от външни експерти по трансплантология или от лечебни заведения, осъществяващи чернодробна трансплантация, което е грубо нарушение на Правилника на Фонда. Въпреки това от директора на Фонда е издадена заповед за финансиране на диагностични процедури и консултации в Университетска клиника за детска и юношеска медицина, Хамбург. Детето е хоспитализирано в клиниката, откъдето информират за влошаване на здравословното му състояние и необходимост от осъществяване на чернодробна трансплантация. В резултат на това д-р Троева е  издала заповед, с която е отпуснато финансово подпомагане за трансплантация на стойност 120 000 евро. Проверката на МЗ констатира, че до заминаването си детето не е вписано в служебния регистър на Изпълнителната агенция по трансплантация (ИАТ) за лицата, чакащи органна трансплантация, което е задължително според Правилника за дейността на ЦФЛД, а липсата на такова вписване е пречка за допускане на подпомагането. В становището си, след свикан по случая консилиум, националният консултант по трансплантология проф. Любомир Спасов е категоричен, че трансплантацията може да бъде осъществена в България. С оглед тежкото състояние и избягването на какъвто и да е риск за живота на пациента детето вече е вписано в служебния регистър на Изпълнителната агенция по трансплантация (ИАТ), а трансплантацията ще се осъществи в Германия. За утре в 13.00 часа е насрочено редовно заседание на Обществения съвет към ЦФЛД, за което все още не е ясно дали ще се проведе, тъй като е свикано от д-р Троева преди освобождаването ѝ от директорския пост.\r\nД-р Троева зае поста на директор на Фонда през март тази година от проф. Владимир Пилософ, който подаде оставка на 24 февруари след настояване от служебния здравен министър Илко Семерджиев. До рокадата се стигна заради скандала с 9-годишния Байрям Али, който трябваше да замине да се лекува в чужбина, но ден преди заминаването здравното министерство го спря с аргумента, че необходимите операции могат да се извършат и у нас – в болница „Лозенец“. В крайна сметка обаче Байрям беше успешно опериран в Германия в края на юни. Самият Пилософ пое ръководството на ЦФЛД, след като ГДБОП и прокуратурата влязоха във фонда и обвиниха предишния директор Павел Александров в корупция и престъпления. Сред обвиненията срещу Александров, появили се тогава в публичното пространство, бе това че е изпращал деца да се лекуват в чужбина, въпреки, че е имало възможност това да става у нас. До момента обвинението, което е повдигнато на Александров и две служителки в администрацията на фонда, не е ясно.", "date": "2017.09.13", "title": "Отново рокади във „Фонда за лечение на деца“ (ОБЗОР)"}
{"url": "http://www.focus-news.net/news/2017/09/13/2435193/tass-rusiya-e-gotova-da-obsadi-sas-sasht-udalzhavaneto-s-5-godini-na-dogovora-za-sakrashtavane-na-yadrenite-orazhiya-na-dvete-strani.html", "text": "Москва е готова да обсъди петгодишното продължение на Договора за съкращаване на стратегическото настъпателно въоръжение (СНВ-3), при условие, че Вашингтон също допусне това, предава ТАСС. Това заяви директорът на департамента по въпросите за неразпространението и контрола над въоръжението от Министерството на външните работи на Русия Михаил Улянов.\r\n„По принцип договорът действа до 2021 година и предвижда възможност за петгодишно удължение. У нас няма еднозначно решение по този въпрос, но сме готови да обсъдим подобна възможност“, заяви той.\r\nТой подчерта, че „за началото на разговора е важно да се знае, че и Вашингтон допуска удължаването на петгодишния договор“.\r\nАгенция „Фокус“ припомня, че въпросният договор бе подписан между САЩ и Русия през 2010-та година в Прага. Той предвижда съкращаването на стратегическите носители на всяка страна до 700 единици и 1550 ядрени заряда на тях. Симеон Миланов", "date": "2017.09.13", "title": "ТАСС: Русия е готова да обсъди със САЩ удължаването с 5 години на договора за съкращаване на ядрените оръжия на двете страни"}
{"url": "http://www.focus-news.net/news/2017/09/13/2435194/politicoeu-nyakolko-evropeyski-predstaviteli-se-izkazaha-protiv-obedineni-patrioti-zaradi-pozitsiite-otnosno-priema-na-migranti.html", "text": "Наближава българското председателство на ЕС, но някои представители в Брюксел са притеснени заради „Обединени патриоти“ , пише Politico.eu.\r\nТе твърдят, че вицепремиерът на България Валери Симеонов е наричал циганите „диви маймуни“. Освен това въпросните европейски представители припомнят, че министърът на отбраната Красимир Каракачанов каза, че Европейският съюз и НАТО трябва да спират мигрантите, ако трябва и със сила.\r\nСпоменава се и министърът на околната среда Нено Димов, който е заявил, че климатичните промени са „манипулация“.\r\n„Във време, в което Доналд Тръмп защитава нацистки симпатизанти, трябва да се подсигурим, че председателството ще покаже ясно, че няма място за фашистки идеи в Европейския съюз“, заяви либералният европейски депутат Гай Верхофстад. Той добави, че евродепутатите „ще следят“ Обединени патриоти.\r\nКомисарят за правосъдието Вера Жорова обвини ВМРО-БНД в насърчаване на омразата към циганите и съседните народи.\r\n„Абсолютно неприемливо. Нервна съм относно тази ситуация“, каза тя.\r\nВМРО „е известна със систематичното си пропагандиране на омразата срещу съседните народи на Балканите, както и риториката си против циганите“, се казва в доклад на Съвета към Европейската комисия срещу расизма и нетолерантността.\r\nСъщият доклад нарича Валери Симеонов и Волен Сидеров „фашисти“.\r\n„Отблъскващо е, че Валери Симеонов може да бъде вицепремиер на страна от ЕС“, каза шведският евродепутат Сорая Пост, която отговаря за циганските въпроси в Европейския парламент.\r\n„Омръзна ми да слушам тези смешни и празни обвинения, които се правят от хора, които нямат какво друго да кажат, поради което говорят клишета, криейки политическата си незначимост“, заяви българският евродепутат Ангел Джамбазки в отговор на тези обвинения.\r\nГерманският евродепутат Елмар Брок също отхвърли подобни тези и притеснения, заявявайки:\r\n„Досега няма доказателство, че Борисов ще тръгне срещу европейската политика.“\r\n„Попитайте ги защо Ангела Меркел праща мигрантите обратно в Афганистан. Това значи, че сме прави“, каза Ангел Джамбазки. Симеон Миланов", "date": "2017.09.13", "title": "Politico.eu: Няколко европейски представители се изказаха против „Обединени патриоти заради позициите относно приема на мигранти"}
{"url": "http://www.focus-news.net/news/2017/09/13/2435195/the-independent-evakuatsiyata-na-bazilikata-v-barselona-e-stanala-zaradi-falshiva-trevoga.html", "text": "Каталонската полиция евакуира базиликата Саграда Фамилия в Барселона, след като получи фалшив сигнал за „съмнителен“ бус, паркиран близо до храма, пише The Independent.\r\nНа мястото бе проведена антитерористична операция, при която не беше арестуван никой.\r\nЕкип от сапьори пристигна при базиликата, за да обезвреди всяко взривно устройство, което би могло да бъде намерено.\r\nПо-късно стана ясно, че няма никакъв атентат и сигналът е бил фалшив.Симеон Миланов", "date": "2017.09.13", "title": "The Independent: Евакуацията на базиликата в Барселона е станала заради фалшива тревога"}
{"url": "http://www.focus-news.net/news/2017/09/13/2435196/reuters-petima-moryatsi-lipsvat-sled-kato-dominikanski-korab-se-sblaska-s-tanker-blizo-do-bregovete-na-singapur.html", "text": "Петима моряци липсват, след като кораб, който плаваше под доминиканско знаме се сблъска с индонезийски танкер в териториалните води на Сингапур, пише Reuters .\r\nИзчезнали са четирима китайски и един малайзийски граждани. Още седем души от екипажа с китайско гражданство са спасени.\r\nДоминиканският кораб е частично потънал, докато танкерът има повреди по десния борд.\r\nСингапурските власти провеждат операция по издирването и спасяването на изчезналите моряци, в която участват Военноморските сили и военната авиация на островната държава. Симеон Миланов", "date": "2017.09.13", "title": "Reuters: Петима моряци липсват, след като доминикански кораб се сблъска с танкер близо до бреговете на Сингапур"}
{"url": "http://www.focus-news.net/news/2017/09/13/2435197/sport-balgariya-e-blizo-do-polufinalite-na-svetovnoto-parvenstvo-po-voleybol-za-zheni-pod-23-godini-sled-kato-pobedi-kuba.html", "text": "Националният отбор на България за жени под 23-годишна възраст победи Куба след обрат от 0-3 гейма, с което се доближи до полуфиналите на Световното първенство. Българският отбор загуби първите три части, но накрая победи с 4:3. Мачът продължи един час и 36 минути. При още един успех в следващите си два мача, България ще си гарантира място в Топ 4 на Шампионата. Следващият мач на България ще се играе в четвъртък срещу отбора на Бразилия.", "date": "2017.09.13", "title": "Спорт: България е близо до полуфиналите на Световното първенство по волейбол за жени под 23 години, след като победи Куба"}
{"url": "http://www.focus-news.net/news/2017/09/13/2435198/afp-severna-koreya-obeshta-da-zasili-yadrenata-si-programa-v-otgovor-na-sanktsiite.html", "text": "Северна Корея обеща да засили ядрената си програма в отговор на „злите“ санкции, които бяха наложени на страната от Съвета за сигурност на ООН, предава AFP.\r\n„Приемането на още нелегални и зли резолюции за санкции, водено от САЩ, служи като повод за КНДР да се увери, че избраният път е абсолютно правилен“, заяви външното министерство на Северна Корея.\r\n„КНДР ще удвои усилията си за увеличаване на мощта си, с цел гарантирането на суверенитета и правото на съществуване на страната“, заявиха от Пхенян.Симеон Миланов", "date": "2017.09.13", "title": "AFP: Северна Корея обеща да засили ядрената си програма в отговор на санкциите"}
{"url": "http://www.focus-news.net/news/2017/09/13/2435199/sayuzat-na-ofitserite-i-serzhantite-ot-zapasa-i-rezerva-otbelyaza-101-godini-ot-sazdavaneto-si-obzor.html", "text": "Съюзът на офицерите и сержантите от запаса и резерва отбеляза 101 години от създаването си с тържествено заседание в Централния военен клуб в столицата. Заседанието започна с изпълнение на химна на Р България и „Велик е нашият войник“ от Гвардейския представителен духов оркестър. На събитието присъстваха президентът и върховен главнокомандващ въоръжените сили Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев, офицери, сержанти и войници от резерва, граждани и общественици. „Историята е показала, че силата на една армия не се измерва в количеството и качеството на оръжието, а със силата на духа и традициите“, заяви пред присъстващите държавният глава. По думите му Съюзът на офицерите и сержантите от запаса и резерва с постоянство и всеотдайност изпълнява мисията си – да съхранява войнските идеали и традиции и издига престижа на Българската армия. „Българската държавата е била силна и просперираща, когато е била силна връзката между народ и армия“, посочи държавният глава. „С премахването на наборната армия, със свиването на армията, вие имате отговорността да поддържате жива тази връзка, да държите пулса на ставащото в обществото, да бъдете хората, които засяват целите, задачите и необходимостта от силна Българска армия“, обърна се Радев  към членовете на съюза „Една нация има бъдеще, когато използва по най-добрия начин потенциала на своите граждани, а ние имаме огромен потенциал“, каза още държавният глава. \r\nМинистърът на отбраната Красимир Каракачанов  заяви, че българското общество е започнало да се събужда и разбра, че след десетилетия трябва да се завърнем към изконните ни ценности и любовта към Отечеството. По думите му Съюзът на офицерите и сержантите от запаса и резерва  е единствената организация, която ни показва, че независимо от партийните идеали, ние имаме едни ценности. „Благодарение на вас младото поколение, което няма възможност да влезе в армията, може да се докосне до това, в което бяха възпитавани поколения войници“, обясни Красимир Каракачанов. „Вие служите доблестно под бойните знамена на България. Показвате на младото поколение как трябва да се служи на Отечеството“, каза още той.\r\nНачалникът на отбраната ген. Андрей Боцев се обърна към членовете на съюза с думите: „Знайте, че макар и напуснали армията, сте неразделна част от бойния ни строй, защото притежавате патриотизъм и опит, от които винаги ще се нуждаем“. Той заяви, че Съюзът на офицерите и сержантите от запаса и резерва  има голям принос в изграждането, укрепването и сигурността на България. „Да не намалява броят на българските воини, които се записват в редиците на съюза сега и в бъдеще, това показва висока оценка и доверие на преминаващите в запаса и че отстоявате правата им. Това означава възможност и желание на сегашните и следващите поколения да се посветят на нашата специфична и нелека професия“, посочи ген. Боцеви и добави, че членовете на съюза са отличен пример за хора, приели за своя мисия и съдба военната сигурност на България. \r\nМинистърът на отбраната Красимир Каракачанов и Началникът на отбраната ген. Андрей Боцев наградиха членове на Съюза на офицерите и сержантите от запаса и резерва. Председателят на Съюза ген. Стоян Топалов удостои държавния глава с плакет, посветен на 110-та годишнина от създаването на патриотичната организация.", "date": "2017.09.13", "title": "Съюзът на офицерите и сержантите от запаса и резерва отбеляза 101 години от създаването си (ОБЗОР)"}
{"url": "http://www.focus-news.net/news/2017/09/13/2435200/middle-east-monitor-egipet-shte-prekasne-voennite-si-vrazki-sas-severna-koreya.html", "text": "Египетският министър на отбраната Седки Собхи заяви, че страната му прекъсва военните връзки със Северна Корея, предава Middle East Monitor.\r\nТой обяви това по време на посещението си в южнокорейската столица Сеул.\r\n„Египет ще съдейства активно на Южна Корея срещу Северна Корея, която заплашва мира“, заяви той.\r\nТези изказвания идват, след като Египет е бил помолен от Сеул да съдейства активно за засилването на санкциите срещу режима в Пхенян. Симеон Миланов", "date": "2017.09.13", "title": "Middle East Monitor: Египет ще прекъсне военните си връзки със Северна Корея"}
{"url": "http://www.focus-news.net/news/2017/09/13/2435201/press-tv-turtsiya-podpisa-sdelka-za-pro-sistemi-s-400-s-rusiya.html", "text": "Турция подписа сделка за закупуването на противоракетни системи (ПРО) С-400 с Русия, предава иранският телевизионен канал Press TV. Турският президент Реджеп Тайип Ердоган заяви, че Анкара вече е направила първо плащане за закупуването на ракетните батареи. \r\nСделката повдигна притеснения в САЩ. Агенция „Фокус“ припомня, че още преди месеци от Пентагона заявиха, че подобен ход може да попречи на сътрудничеството между въоръжените сили на Турция и други страни от НАТО по чисто технически причини. Симеон Миланов", "date": "2017.09.13", "title": "Press TV: Турция подписа сделка за ПРО системи С-400 с Русия"}
{"url": "http://www.focus-news.net/news/2017/09/13/2435202/pregled-na-mezhdunarodnite-novini-do-6-chasa-agentsiya-fokus.html", "text": "Най-голямата болница на Ню Хемпшир е блокирана, тъй като американската полиция разследва възможен случай на стрелба в здравното заведение.\r\n„Медицинският център Дартмут-Хичкок в Лебанон, е затворен, след като се получи информация, че има стрелец в болницата“, заяви представител на здравното заведение.\r\n„Разследваме ситуацията и ще излезем с информация веднага, след като получим такава. Полицията на Лебанон и Ню Хемпшир е известена и е на място“, допълни той.\r\nГражданите са посъветвани, да избягват зоната, а трафикът е отклонен.\r\n*** Лидерът на иракските кюрди Масуд Барзани се зарече, че референдумът за независимост на Иракски Кюрдистан от Багдад ще бъде проведен, както е предвидено – на 25 септември, въпреки че парламентът на страната го обяви за неконституционен.\r\n“Референдумът ще бъде проведен навреме... Диалогът с Багдад ще бъде продължен, след плебисцита“, заяви Барзани, който е президент на Кюрдистанското регионално правителство. \r\nТой е казал на събралите с кюрди, араби и туркмени в град Киркук, че референдумът е „естествено право“, според съобщение в Туитър на помощника му Хемин Хаврами. Освен това, Барзани е подчертал, че Киркук ще получи „специален статус“ в един нов, независим, Кюрдистан.\r\n***Служители на испанските служби за сигурност Mossos d’Esquadra в рамките на антитерористична операция са арестували двама души в съмнителен микробус, паркиран в близост до катедралата Sagrada Família de Barcelona.\r\nИзданието уточнява, че продължават да са затворени за движение улиците \"Provença\", \"Rosselló\" и \"Sardenya\".\r\nЗатворена е спирката на метрото за линиите 5 и 2, като влаковете на спират на гарата.\r\n***Доналд Тръмп заяви, че последните санкции на ООН срещу Северна Корея са много малка стъпка и нищо в сравнение с това, което трябва да се случи с ядрената програма на страната.\r\nСъветът за сигурност на ООН гласува единодушно за засилване на санкциите срещу Северна Корея в понеделник. Новите ограничения са насочени срещу експорта на текстилни изделия, който осъществява режимът в Пхенян. Освен това се слага и лимит на импорта на петрол в страната.\r\n„Смятаме, че това е много малка стъпка, не е голяма работа. Не знам дали има някакъв ефект, но със сигурност бе приятно, че получихме 15 гласа на нула. Но тези санкции са нищо в сравнение с това, което в крайна сметка, ще трябва да се случи“, заяви президентът на САЩ.\r\n*** Двама американски и един руски астронавти излетяха от космодрума в Байконур, отправяйки се на петмесечна мисия на борда на Международната космическа станция (МКС).\r\nАстронавтите Александър Мисуркин от Роскосмос, Марк Ванде Хей и Джо Акаба от НАСА, излетяха с ракетата „Союз МС-06“.\r\n***Китай бе предупреден, че може да се изправи пред засилване на санкциите от страна на САЩ, ако не се съобразява с решенията на ООН срещу режима на Ким Чен Ун, заяви американският министър на финансите Стивън Мнучин.\r\n„Ако Китай не следва тези санкции, ще наложим допълнително ограничения срещу тях и ще блокираме достъпа им до американската и международната доларова система, което е доста важно“, заяви Мнучин.\r\nТой добави, че „икономическата война върши работа“.\r\nПо-рано американският посланик в ООН Ники Хейли заяви, че САЩ „не намират удоволствие в засилването на санкциите“, и не търсят „война“.\r\n„Севернокорейският режим все още не е преминал точката, от която не може да се върне“, добави тя.\r\n***Вашингтон. Върховният съд на САЩ позволява на Доналд Тръмп да поддържа ограниченията върху имигрантите, които влизат в страната. От Върховния съд се съгласиха да блокират решение на по-нисша инстанция, според което забраната за влизане в САЩ на имигранти от някои страни трябва да се смекчи.\r\nЗаповедта на съда не е окончателно решение по случая. Съдиите ще изслушат аргументи относно легалността на забраната за пътуване в САЩ от страна на хора от шест мюсюлмански страни.\r\n***Британският премиер Тереза Мей превъзмогна още една трудност при налагането на законодателство за Брекзит в Камарата на общините.\r\nЗаконопроектът, чиято цел е да се даде мнозинство на управляващите в законодателните комисии, бе подкрепено от 320 депутати срещу 301 гласували против.\r\nТова е втората ключова парламентарна победа за консервативното правителството, след като по-рано бе приет законът За излизане от ЕС, който ще внесе определени неща от европейското законодателство в британското.\r\nВ Камарата торите получиха подкрепата на Демократичната юнионистка партия, но бяха разкритикувани от лейбъристкия лидер Джереми Корбин и Либералдемократичната партия.\r\n***Броят на загиналите, след като ураганът „Ирма“ удари Флорида е 12 души. \r\n„Настоящият брой на потвърдените смъртни случаи, за които е отговорен ураганът Ирма, е 12“, заяви говорителят на Агенцията за кризисен мениджмънт Алберто Москосо. \r\nВъв Флорида започнаха дейностите по разчистване и възстановяване на щетите от урагана „Ирма“.\r\n*** Москва е готова да обсъди петгодишното продължение на Договора за съкращаване на стратегическото настъпателно въоръжение (СНВ-3), при условие, че Вашингтон също допусне това. Това заяви директорът на департамента по въпросите за неразпространението и контрола над въоръжението от Министерството на външните работи на Русия Михаил Улянов.\r\n„По принцип договорът действа до 2021 година и предвижда възможност за петгодишно удължение. У нас няма еднозначно решение по този въпрос, но сме готови да обсъдим подобна възможност“, заяви той.\r\nТой подчерта, че „за началото на разговора е важно да се знае, че и Вашингтон допуска удължаването на петгодишния договор“.\r\nАгенция „Фокус“ припомня, че въпросният договор бе подписан между САЩ и Русия през 2010-та година в Прага. Той предвижда съкращаването на стратегическите носители на всяка страна до 700 единици и 1550 ядрени заряда на тях.\r\n*** Петима моряци липсват, след като кораб, който плаваше под доминиканско знаме се сблъска с индонезийски танкер в териториалните води на Сингапур.\r\nИзчезнали са четирима китайски и един малайзийски граждани. Още седем души от екипажа с китайско гражданство са спасени.\r\nДоминиканският кораб е частично потънал, докато танкерът има повреди по десния борд.\r\nСингапурските власти провеждат операция по издирването и спасяването на изчезналите моряци, в която участват Военноморските сили и военната авиация на островната държава.\r\n*** Северна Корея обеща да засили ядрената си програма в отговор на „злите“ санкции, които бяха наложени на страната от Съвета за сигурност на ООН.\r\n„Приемането на още нелегални и зли резолюции за санкции, водено от САЩ, служи като повод за КНДР да се увери, че избраният път е абсолютно правилен“, заяви външното министерство на Северна Корея.\r\n„КНДР ще удвои усилията си за увеличаване на мощта си, с цел гарантирането на суверенитета и правото на съществуване на страната“, заявиха от Пхенян.", "date": "2017.09.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/13/2435203/reuters-donald-tramp-nay-veroyatno-shte-poseti-kitay-prez-noemvri-mesets.html", "text": "Американският президент Доналд Тръмп най-вероятно ще посети Китай през ноември месец по време на визитата си в Азия, заяви американски представител, цитиран от Reuters . \r\nПо-рано Си Дзинпин покани Доналд Тръмп в Китай, след като двамата се срещнаха във Флорида. През юли месец по време на срещата на Г-20 лидерите на двете сили отново се срещнаха.\r\nПрез ноември Тръмп ще присъства на срещата САЩ-АСЕАН, както и източноазиатската среща във Филипините и Азиатско-тихоокеанския икономически форум във Виетнам.\r\nОсвен това, до края на годината Доналд Тръмп ще посети и Япония, след като през февруари бе поканен от премиера Шинзо Абе. Симеон Миланов", "date": "2017.09.13", "title": "Reuters: Доналд Тръмп най-вероятно ще посети Китай през ноември месец"}
{"url": "http://www.focus-news.net/news/2017/09/13/2435204/burgas-dvizhenieto-prez-rishki-prohod-v-uchastaka-prilep-razklon-za-podvis-se-izvarshva-v-edna-lenta-poradi-izteglyane-na-katastrofirala-tsisterna.html", "text": "Движението по път II-73 през Ришки проход в участъка Прилеп-разклон за Подвис се извършва в една лента поради изтегляне на катастрофирала цистерна от пътното платно. Пътна полиция регулира движението. Това съобщиха от пресцентъра на Агенция „Пътна инфраструктура”.", "date": "2017.09.13", "title": "Бургас: Движението през Ришки проход в участъка Прилеп - разклон за Подвис се извършва в една лента поради изтегляне на катастрофирала цистерна"}
{"url": "http://www.focus-news.net/news/2017/09/13/2435206/basketbol-sloveniya-pobedi-latviya.html", "text": "Словения победи Латвия със 103:97 в мач от четвъртфиналите на Евробаскет 2017, който се проведе в Истанбул. Най-много точки за победителите отбелязаха Лука Дончич и Горан Драгич. Следващият съперник на словенците е националният отбор на Испания.", "date": "2017.09.13", "title": "Баскетбол: Словения победи Латвия"}
{"url": "http://www.focus-news.net/news/2017/09/13/2435207/reuters-yuzhna-koreya-potvardi-che-ima-sledi-ot-radioaktiven-gaz-sled-poslednoto-severnokoreysko-yadreno-izpitanie.html", "text": "Южна Корея заяви, че има следи от радиоактивен газ ксенон след последното севернокорейско ядрено изпитание, предава Reuters.\r\nКомисията за ядрена сигурност каза, че наземният й детектор за ксенон е открил следи от радиоактивното вещество в девет случая в североизточните части на страната.\r\n„Бе трудно да открием колко силен е бил ядреният тест“, заяви изпълнителният директор на агенцията.  Симеон Миланов", "date": "2017.09.13", "title": "Reuters: Южна Корея потвърди, че има следи от радиоактивен газ след последното севернокорейско ядрено изпитание"}
{"url": "http://www.focus-news.net/news/2017/09/13/2435208/aktualna-patna-obstanovka.html", "text": "Въведени са ограничения за товарни автомобили до 15 септември за дните петък - неделя, съобщиха от пресцентъра на Агенция „Пътна инфраструктура”. Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18.00 до 20.00 часа в посока София - Пловдив;\r\nв неделя от 16.00 до 20.00 часа в посока Бургас - София.\r\nАМ „Струма“:\r\nв събота от 10.00 до 14.00 часа в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16.00 до 20.00 часа в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17.00 до 20.00 часа\r\nв неделя от 16.00 до 20.00 часа \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\nОграниченията важат целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от км 308+107 до км  359+000 Деветак-Ветрен  – косене на тревни площи и изрязване и почистване на храсти в двете посоки. Срок до 15.09.2017 г.; от км 325+000 до км 359+000 в участъка Карнобат-Ветрен  –  почистване на окопи и водостоци. Срок до 15.09.2017 г.; област Сливен: Биково-П.Пъдарево от км 242+000 до 257+000 посока София – частичен ремонт на асфалтова настилка. Срок до 13.09.17 г.\r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок от 04.09.2017 г. до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок от 04.09.2017 г. до 30.09. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движение в една лента в тунел „Правешки ханове” посока Варна, поради възстановяване на тунелното осветление поетапно в изпреварваща и активна лента. Движението се осъществява поетапно в активна или изпреварваща лента. Срок 13.09.2017 г.\r\n област Варна: от км 407+000 до км 425+500 – рязане на храсти. Срок до 15.09.2017г.; от км 386+000 до км 407+000 – рязане на храсти. Срок до 15.09.2017г.;\r\nАМ „Струма“: област Кюстендил: дясно платно на км 45+700 в посока София-Благоевград – движение с повишено внимание, поради извършване на ремонтни работи по отстраняване на кофражни елементи от надлез за опазване на мечки. Движението се насочва в една от лентите за движение и се регулира от „Пътна Полиция“. Срок до 13.09.2017 г.; след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 21.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 тона само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.\r\nобласт Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: \r\nв гр. Враца (бул. „Васил Кънчов“) от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 13.09.2017 г.;\r\nобласт София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г.; област Благоевград: от км 390+000 до км 392+500 /след отклонение за с.Черниче и с.Стара Кресна/  – косене и изсичане на храсти. Срок до 15.09.2017г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г.; област Търговище: Антоново-Омуртаг от км 177+000 до км 185+000 – движение с повишено внимание, поради полагане на хоризонтална пътна маркировка. Срок до 13.09.2017 г.; Търговище-Шумен от км 223+900 до км 232+000 – движение с повишено внимание, поради ръчно косене на трева. Срок до 13.09.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\nобласт Русе: Русе-В.Търново от км 6+630 до км 65+200 – ръчно косене пред знаци. Участъкът е сигнализиран временно. Срок до 15.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Соколово-Ветрен от км 456+170 до км 485+650 – рязане на храсти, оформяне на корони  и рязане на единични дървета. Срок до 30.09.2017 г.; от км 479+500 до км 481+500 Съдиево-Ветрен – ремонти на пътната настилка. Срок до 15.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Златни пясъци от км 83+200 до км 90+800 – рязане на храсти. Срок до 15.09.2017г.; Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-с.Градево от км 7+500 до км 9+000 – косене и изсичане на храсти. Срок до 15.09.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.10.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-208 Провадия-Дългопол-Айтос от км 6+600 до км 51+100 – машинно косене. Срок до 15.09.2017г.; път III-208 Провадия-Дългопол-Айтос от км 37+000 до км 43+000 –  рязане на храсти. Срок до 15.09.2017г.;път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-Велико Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 22.09.2017г .; път III-103 Мездра-Роман км 22+900 – възстановяване на насип на пътя. Стесняване на една от лентите за движение. Срок до 19.09.2017г.; път III-103 Мездра-Роман км 0+000 – ремонт на тротоарни конзоли на мост. Стесняване на една от лентите за движение.Срок до 19.09.2017г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nPът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр.Добрич от км 7+824 до км 16+539 – рехабилитация. Срок до 31.10.2017 г.;път III-207 с. Жегларци-с. Кочмар от км 41+000 до км 46+000 – ремонтни дейности на асфалтовата настилка. Срок до 13.09.2017 г.; път III-2904 с. Захари Стояново-с. Дуранкулак от км 34+000 до км 38+100 – частични ремонтни дейности на асфалтовата настилка. Срок до 15.09.2017 г.;  ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІІ-607 Априлци-Орешак от км 66+000 до км 75+000 – косене по банкетите. Една от лентите за движение е стеснена. Движение с повишено внимание и със съобразена скорост. Срок до 14.09.2017 г.; ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 14+000 до км 45+000, поетапно затваряне на лява и дясна ленти за движение – ремонт на СПО. Срок до 15.09.2017 г.;път III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на пътно тяло. Срок до 15.09.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-501 Борово-Бяла от км 46+000 до км 50+000 – ремонтни дейности по асфалтовата настилка. Срок до 15.09.2017 г.; път III-2302  Червена вода – Ветово - Сеново от км. 0+000 до км 16+060 - ремонтни дейности по асфалтовата настилка. Участъкът е сигнализиран временно. Срок до 15.09.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ–7007 от км 9+000 до км 13+300 Стралджа-Лозенец движение в една лента –частични ремонтни дейности по настилката. Срок до 13.09.2017 г.;път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.13", "title": "Актуална пътна обстановка"}
{"url": "http://www.focus-news.net/news/2017/09/13/2435209/predstoyashti-sabitiya-v-stranata-za-13-septemvri-agentsiya-fokus.html", "text": "*** \r\nОт 11.00 часа в Гербовата зала  на  „Дондуков“ 2 държавният глава Румен Радев ще удостои с орден „Мадарски конник“ първа степен посланика на Черна гора в България Миломир Михалиевич. \r\n*** \r\nОт 09.00 часа ще започне пленарното заседание на Народното събрание.\r\n*** \r\nОт 10.00 часа ще започне седмичното заседание на Министерски съвет. \r\n*** \r\nОт 09.30 часа в конферентната зала на хотел „КООП“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие дискусия във връзка с прилагане на Градския дневен ред за ЕС. В събитие ще вземе участие и кметът на Столична община Йорданка Фандъкова.\r\n*** \r\nОт 10.00 часа в Дома на Европа на ул. „Г. С. Раковски” № 124 Представителството на ЕК в България организира предаване на живо годишната реч на председателя на Европейската комисия Жан-Клод Юнкер за състоянието на Съюза пред Европейския парламент. \r\n*** \r\nОт 09.30 часа 19-и състав на Софийски градски съд ще заседава по делото срещу Веселин Пенгезов и др. (чл. 243-250 НК)\r\n*** \r\nОт 09.30 часа 21-ви състав на Софийски градски съд ще заседава по делото срещу Емилия Ковачева.\r\n*** \r\nОт 10.30 до 18.30 часа пред сградата на Министерство на земеделието, храните и горите ще се проведе Фермерският фестивал „От нашата ферма – с любов за вас!“.\r\n*** \r\nОт 11.00 часа в Клуба на артиста директорът на Народния театър Мариус Донкин ще представи акцентите в работата през новия сезон.\r\n*** \r\nВ сградата на Федерацията на научно техническите съюзи на ул. „Г.С. Раковски” 108 ще се проведе Международно събитие #InsuretechSofia, посветено на защита на потребителите на застрахователни услуги. \r\n*** \r\nОт 09.30 часа 3-ти състав на Специализирания наказателен съд ще заседава по делото срещу А. Изо, М. Нури и И. Митеб за образуване и ръководене на организирана престъпна група.\r\n*** \r\nОт 10.00 часа 1-ви състав на Специализирания наказателен съд ще заседава по делото срещу М. Йерусалимов, Г. Ризов, А. Костова, К. Чамов и А. Бици за образуване и ръководене на организирана престъпна група.\r\n*** \r\nОт 10.00 часа 5-и състав на Специализирания наказателен съд ще заседава по делото срещу Х. Манукян, П. Тотев, М. Миланов, П. Митов, Д. Медаров, А. Спасов, Д. Каракашев, М. Владимиров, О. Карелов, Л. Рангелова, С. Генчев, П. Георгиева, Д. Арменов, И. Илиев, Б. Стойков, Т. Тотов, К. Пеев, Й. Палигоров за образуване и ръководене на организирана престъпна група.\r\n*** \r\nОт 10.00 часа 9-и състав на Специализирания наказателен съд ще заседава по делото срещу Й. Йосифов, И. Симеонов, В. Славов, П. Симеонов, И. Йосифов, Й. Йорданов, Г. Гълъбов, К. Тодоров, Н. Рашков и А. Йорданов за образуване и ръководене на организирана престъпна група.\r\n*** \r\nОт 10.30 часа 15-и състав на Специализирания наказателен съд ще заседава по делото срещу С. Петров, В. Косев и Й. Христовска за образуване и ръководене на организирана престъпна група.\r\n*** \r\nОт 10.30 часа в Парк „Боби и Кели” пожарникари от 07 Районна Служба ПБЗН организира мероприятие за деца, свързани с превенцията от пожари и бедствия.\r\n*** \r\nОт 11.00 часа в сградата на КНСБ Синдикат „Огнеборец” ще даде пресконференция, в която ще вземат участие вицепрезидентът на конфедерацията Чавдар Христов и президентът на Синдикат „Огнеборец“ Венцислав Станков.\r\n*** \r\nОт 11.00 часа 17-и състав на Специализирания наказателен съд ще заседава по делото срещу Д. Иванов и И. Панов за образуване и ръководене на организирана престъпна група.\r\n*** \r\nОт 11.45 часа Отделението по физикална и рехабилитационна медицина в УМБАЛСМ „Н. И. Пирогов” организира профилактични прегледи за деца между 7 и 18 години, които имат сколиоза по повод 55-я си рожден ден. Записванията за прегледите се извършваха предварително.\r\n*** \r\nОт 12.00 часа заместник-министърът на образованието и науката Таня Михайлова ще участва във Форум за професионалното образование и обучение в зала „Средец“ на София Хотел Балкан. \r\n*** \r\nОт 12.30 часа на ул. „Цар Самуил“ 90 на Женския пазар официално ще бъде открита приемна на полицейските и младши полицейските инспектори при 03 РУ-СДВР. На събитието ще присъства кметът на Столична община Йорданка Фандъкова.\r\n*** \r\nОт 13.00 часа 2-ри състав на Специализирания наказателен съд ще заседава по делото срещу О. Милчев, Г. Илиев, Т. Романов, Е. Стоянов, З. Танев, М. Георгиев, Н. Петков, Т. Танев, Г. Евлогиев, Е. Гарвански, Н. Данкинов, В. Савов, Стоянова, У. Шейнова за образуване и ръководене на организирана престъпна група\r\n*** \r\nОт 13.30 часа 1-ви състав на Специализирания наказателен съд ще заседава по делото срещу Р. Алексиев, В. Алексиев и А. Иванов за образуване и ръководене на организирана престъпна група.\r\n*** \r\nВ 14.00 часа 11-и състав на Специализирания наказателен съд ще заседава по делото срещу Н. Абдо, А. Найденов, Д. Александров и Г. Филев за образуване и ръководене на организирана престъпна група. \r\n*** \r\nВ 14.00 часа XI състав на Специализирания наказателен съд ще заседава по делото срещу Х. Геров за квалифицирани състави на изнудване.\r\n*** \r\nОт 18.00 часа в изложбената зала „Триъгълна кула на Сердика” (бул. „Княгиня Мария Лиуза” 16) Регионалният исторически музей – София ще представи временната експозиция „Изгубените знаци на героизма – Войнишкият мемориал”.\r\n*** \r\nОт 18.00 часа в Правителствена зала на „Летище София“ ЕАД ще бъде отбелязан 80-годишния юбилей на летището.\r\n*** \r\nОт 18.00 часа недоволните жители от „Дружба“ 2 и 1 ще излязат за 14-и път на протест заради ограничения им пешеходен достъп от собственик на частен имот.\r\n*** \r\nОт 18.30 часа в галерия „Нюанс” ще бъде представена изложба на живопис на Лика Янко (1928 – 2001).\r\n*** \r\nОт 19.30 часа в Детски научен център Музейко по покана на Фондация „Америка за България“, състезателите от българските олимпийски отбори по природни науки, техните ръководители и родители ще се съберат, за да отбележат изключителните постижения през този олимпийски сезон. \r\n*** \r\nОт 11.00 часа кметът Димитър Николов ще вземе участие в кампанията на Радио FM+ „Убий скоростта, спаси дете”, в рамките на която ще бъдат боядисани пешеходни пътеки.\r\n***\r\nОт 10.30 часа кметът Иван Портних ще направи оглед на ремонта на ул. \"Мара Тасева\" в Аспарухово. \r\n*** \r\nОт 13.30 часа в парк хотел „Персей“ ще бъде открита ХІІ Международна конференция  „Производството на органични храни и био продукти – ключов фактор за развитието на селските райони в Централна и Югоизточна Европа“.\r\n*** \r\nОт 14.00 часа общинският съветник от ГЕРБ Иво Иванов ще проведе приемна за граждани в офиса на партията на ул. „Георги Бенковски” №1.\r\n*** \r\nОт 13.30 часа в библиотеката на НЧ „Надежда 1869” ще бъде закрита кампанията „Помощник на библиотекарката през лятото”.\r\n*** \r\nОт 12.15 часа кметът Огнян Ценков ще посети кухнята на Домашен социален патронаж, която се намира в СУ „Св. Св. Кирил и Методий”, във връзка с изпълнението на проект „Топъл обяд в Община Видин”.\r\n***\r\nОт 10.00 часа в двора на сектор \"Специализирани оперативни дейности\" (бившата Гражданска защита) по повод предстоящия професионален празник на българския огнеборец - 14 септември ще се състои най-мащабният по рода си парад на противопожарна и спасителна техника. \r\n***\r\nОт 11.00 часа в сградата на Община Кюстендил ще се проведе пресконференция по повод започване на проект „Обновяване на административната сграда на Областна дирекция на МВР”.\r\n*** \r\nОт 18.00 часа в екопарк „Езерата” ще бъде представена новата стихосбирка на поета Методи Джонев.\r\n***\r\nОт 10.00 часа в РД „Пожарна безопасност и защита на населението“ директорът и комисар Иван Панайотов ще оповести провежданите инициативи и дейността на огнеборците в областта от началото на годината. \r\n*** \r\nОт 10.30 часа започва извънредно заседание на Областната епизоотична комисия, свикано от областния управител на Пазарджик Стефан Мирев, по повод констатирани нарушения с търговия на животни на нерегламентирани и регламентирани пазари \r\n*** \r\nОт 10.00 часа в сградата на Общината Перник общинските съветници от ГЕРБ Румяна Гьорева и Клара Будинова ще проведат приемен ден с граждани\r\n***\r\nОт 11.00 часа в заседателната зала на Община Пловдив ще се проведе пресконференция по повод сключено споразумение за партньорство между Община Пловдив и Областен съвет на БЧК – Пловдив за изпълнението на пилотна социална програма „Мобилни социални екипи на територията на район „Централен“.\r\n*** \r\nОт 16.00 часа в офиса на ГЕРБ в район „Южен” председателят на Групата на ГЕРБ и заместник-председател на Общински съвет Радослава Ташкова и общинският съветник Георги Василев ще проведат приемна за граждани.\r\n*** \r\nОт 16.30 часа в офиса на ГЕРБ в район „Южен” общинският съветник д-р Аргир Аргиров ще проведе приемна за граждани.\r\n*** \r\nОт 17.00 часа в офиса на ГЕРБ в район „Източен” общинският съветник Ани Лафчиева и ще проведе приемна за граждани.\r\n*** \r\nОт 17.30 часа в офиса на ГЕРБ в район „Източен” общинският съветник Емил Русинов и ще проведе приемна за граждани.\r\n*** \r\nОт 18.30 часа в галерията на Дружество на пловдивските художници във фоайето на Общинския съвет ще бъде представена изложбата „Есенни импресии”\r\n*** \r\nОт 09.30 часа в хотел „Дунав плаза” Асоциацията на Дунавските общини „Дунав” организира кръгла маса за обществено и експертно обсъждане на стратегия за развитие и стратегия за маркетинг и промоциране на обектите на природното наследство включени в общ българо-румънски туристически маршрут „Защитено природно наследство на територията на трансграничния регион Румъния-България“. \r\n*** \r\nОт 09.30 часа в Заседателна зала на Общината ще се проведе пресконференция по повод международно състезание „Пробег на свободния дух Русе – Гюргево”.\r\n*** \r\nОт 10.30 часа ще бъде открит нов търговски обекти на пазар „Здравец изток”.\r\n*** \r\nВ 14.30 часа в хотел „Вега” на ул. „Александровска” №48 ще се проведе пресконференция, на която Сдружение с общественополезна дейност „Спортен клуб Кану-Каяк Дунав” ще представи проект „Активност и превенция на зависимости чрез кану-каяк”.\r\n*** \r\nВ 19.30 часа в градината на пл. „Княз Ал. Батенберг” поп изпълнителка Жулиета Иванова ще даде концерт по случай рождения си ден.\r\n*** \r\nОт 14.00 часа на полеви учебен полигон „Ново село“ министърът на отбраната Красимир Каракачанов ще присъства на заключителния етап от военнополицейското учение „Отвъд хоризонта 2017“.\r\n*** \r\nОт 09.00 часа в специализирания очен кабинет на Болница „Тракия“ – Център ще се проведе безплатен скрининг на остротата на зрението при деца в ученическа възраст.\r\n*** \r\nОт 19.00 часа в Драматичния театър ще бъде представена премиерата „За сушата и сватбите” по Елин Пелин, драматизация и режисура Надя Асенова. \r\n***\r\nОт 10.00 часа пред сградата на Общината ще се проведат демонстрации по гасене на пожар и аварийно-спасителни дейности.\r\n*** \r\nВ 09.00 часа пред болницата в града ще пристигне „Розов кемпер на Една от 8”, част от проекта „Сърдечни приятелки”.\r\n***\r\nОт 10.00 часа в залата на Областната администрация ще се проведе кръгла маса: „Социално предприемачество в подкрепа на обезкуражените млади хора в област Шумен“. \r\n*** \r\nОт 11.00 часа в РС „Пожарна безопасност и защита на населението” ще бъде отслужен тържествен водосвет по случай празника на специализираните органи. Поканени са областният управител на Шумен и кметове на общини. След церемонията комисар Иван Иванов ще даде брифинг.", "date": "2017.09.13", "title": "Предстоящи събития в страната за 13 септември (Агенция „Фокус”)"}
{"url": "http://www.focus-news.net/news/2017/09/13/2435210/middle-east-monitor-izraelskiyat-prezident-zayavi-che-badeshtite-voyni-v-blizkiya-iztok-shte-sa-razlichni.html", "text": "Израелският президент Ройвен Ривлин заяви, че „бъдещата война в региона, ще бъде различна от всяка друга от гледна точка на врага срещу, който може да се сражаваме, както и мисията, която трябва да поемем в такава битка“, предава Middle East Monitor.\r\n„Това учение отразява истинската картина на гражданите на Израел, нивото на подготовка и въоръжение на армията за отразяването на всяка вражеска агресия. Това, че всички сили са готови е най-важното“, каза той по време на участие във военно учение в северните части на Израел.\r\nТой изслуша внимателно обяснение на различните манември от страна на генерал-майор Авив Кохави. Симеон Миланов", "date": "2017.09.13", "title": "Middle East Monitor: Израелският президент заяви, че бъдещите войни в Близкия изток ще са „различни“"}
{"url": "http://www.focus-news.net/news/2017/09/13/2435211/deutsche-welle-hilyadi-zhiteli-na-florida-i-karibskite-ostrovi-sa-bez-elektrichestvo.html", "text": "В САЩ близо пет милиона домакинства, бизнеси и организации, останаха без електричество, предава Deutsche Welle.\r\nФедералната агенция за кризисен мениджмънт заяви, че според предварителни проучвания, във Флорида Кейс около 25 % от домовете са унищожени, а още 65 % имат сериозни щети.\r\nВластите спряха хората, които искаха да се върнат на островите Флорида Кейс, за да дадат повече време на службите, които разчистват и възстановяват.\r\nЕлектрическите компании се фокусират върху възстановяването на електроснабдяването за училищата, болниците и инфраструктурните обекти. Симеон Миланов", "date": "2017.09.13", "title": "Deutsche Welle: Хиляди жители на Флорида и карибските острови са без електричество"}
{"url": "http://www.focus-news.net/news/2017/09/13/2435212/nimh-vremeto-shte-e-predimno-slanchevo-s-vremenni-uvelicheniya-na-oblachnostta-nad-stara-planina-shte-prevali.html", "text": "Атмосферното налягане ще се повиши и ще е около средното за месец септември. Днес ще е предимно слънчево, с временни увеличения на облачността, но само на изолирани места слабо ще превали. Ще духа слаб до умерен вятър от запад-северозапад. Максималните температури ще са между 26° и 31°, в София - около 26°.Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Евгения Егова. \r\nПо Черноморието ще има променлива облачност. Ще духа слаб до умерен северозападен вятър. Максималните температури ще са 28–30°. Температурата на морската вода е 23–24°, на север от н. Калиакра – около 20°. Вълнението на морето ще е 1–2 бала.\r\nНад планините ще има разкъсана облачност, но само отделни места, главно в Стара планина, ще превали дъжд. Ще духа умерен вятър от запад-северозапад. Максималната температура на височина 1200 метра ще е около 20°, на 2000 метра – около 12°.", "date": "2017.09.13", "title": "НИМХ: Времето ще е предимно слънчево с временни увеличения на облачността, над Стара планина ще превали"}
{"url": "http://www.focus-news.net/news/2017/09/13/2435213/prezidentat-rumen-radev-shte-udostoi-s-orden-madarski-konnik-parva-stepen-poslanika-na-cherna-gora-v-balgariya-milomir-mihalievich.html", "text": "Президентът Румен Радев ще удостои с орден „Мадарски конник“ първа степен посланика на Черна гора в България Миломир Михалиевич. Това съобщиха от прессекретариата на държавния глава. Дипломатът ще получи държавното отличие за своя принос в развитието на българо-черногорските отношения и двустранното сътрудничество. \r\nЦеремонията ще се състои в 11.00 часа в Гербовата зала на „Дондуков“ 2.", "date": "2017.09.13", "title": "Президентът Румен Радев ще удостои с орден „Мадарски конник“ първа степен посланика на Черна гора в България Миломир Михалиевич"}
{"url": "http://www.focus-news.net/news/2017/09/13/2435214/parlamentat-shte-razgleda-na-parvo-chetene-promeni-v-zakona-za-hranite-vavezhdashti-iziskvaniya-za-poveche-balgarski-stoki-v-golemite-magazini.html", "text": "Народните представители ще разгледат на първо четене промени в Закона за храните, въвеждащи изисквания за присъствие на български храни в търговските обекти с годишен оборот над 2 млн. лева. Това се посочва в проектопрограмата за работа на Народното събрание. Определят се изисквания за присъствие на минимум 70% мляко и млечни продукти, произведени в България; за месото и месните продукти изискването е минимум 25%, а за пилешкото минимум 50%. Регулацията не засяга дребни търговци, малките магазини или специализираните бутикови магазини за търговия с храни. Според вносителите предлаганата промяна дава на българските производители равен шанс с вносителите на вносни храни, като не се ограничават чуждите производители. При неизпълнение на задължението за осигуряване на български продукт се предвижда имуществена санкция в размер на до 10% от годишния оборот от групата, по отношение на която изискването не е изпълнено. Събраните суми от санкции ще постъпват във Фонд „Земеделие“ за подпомагане на местното производство.\r\nНародните представители ще гласуват на второ четене промени в Закона за движение по пътищата, които целят улесняване придвижването на пътни превозни средства на обществения транспорт. Според промените, когато на пътя има платно, обособено за движение на релсови превозни средства, се забранява движението на нерелсови пътни превозни средства, с изключение на превозните средства от основните градски линии.", "date": "2017.09.13", "title": "Парламентът ще разгледа на първо четене промени в Закона за храните, въвеждащи изисквания за повече български стоки в големите магазини"}
{"url": "http://www.focus-news.net/news/2017/09/13/2435215/afp-liderat-na-mianmar-se-otkaza-da-prisastva-na-zasedanieto-na-generalnata-asambleya-na-oon-zaradi-krizata-s-rohingite.html", "text": "Фактическият лидер на Мианмар Аунг Сан Су Куи се отказа да присъства на заседанието на Генералната Асамблея на ООН заради кризата с рохингите, предава AFP.\r\nНобеловият лауреат е обект на критики от много хора по света, тъй като заради военни операции в Мианмар, хиляди представители на мюсюлманското малцинство се изселиха в съседен Бангладеш.\r\n„Държавният съветник няма да присъства на срещата на ООН“, заяви правителствен говорител. Симеон Миланов", "date": "2017.09.13", "title": "AFP: Лидерът на Мианмар се отказа да присъства на заседанието на Генералната Асамблея на ООН заради кризата с рохингите"}
{"url": "http://www.focus-news.net/news/2017/09/13/2435216/tass-venetsuelskata-opozitsiya-smyata-che-e-rano-da-se-govori-za-pregovori-s-pravitelstvoto.html", "text": "Венецуелската опозиция в настоящия момент, не вижда подходящи условия за възобновяването на диалога с правителството, но ще обсъди възможностите за преговори с президента на Доминиканската република, предава ТАСС. \r\nТова бе потвърдено в официално изявление на коалиционния „Блок на демократическото единство“.\r\n„Поканата на президента Данило Медин, не се явява начало на официалния диалог с правителството. Времето на символичните жестове приключи. За да се встъпи в сериозни преговори, настояваме за непосредствени действия, които да демонстрират истинска готовност за решаване на националните проблеми, а не печелене на време“, казаха от опозицията.Симеон Миланов", "date": "2017.09.13", "title": "ТАСС: Венецуелската опозиция смята, че е рано да се говори за преговори с правителството"}
{"url": "http://www.focus-news.net/news/2017/09/13/2435217/sofiya-vavedena-e-vremenna-organizatsiya-na-dvizhenieto-za-remont-na-kanal-na-ul-solunska.html", "text": "Въведена се временна организация на движението за ремонт на канал на ул. „Солунска“, съобщиха от пресцентъра на Столична община. От днес до 24.00 часа на 25 септември се забранява влизането на пътни превозни средства по ул. „Солунска“ при кръстовището с ул. „Цар Самуил“.", "date": "2017.09.13", "title": "София: Въведена е временна организация на движението за ремонт на канал на ул. „Солунска“"}
{"url": "http://www.focus-news.net/news/2017/09/13/2435218/gd-granichna-politsiya-po-2-km-opashki-ot-tovarni-avtomobili-sa-se-obrazuvali-na-granichnite-punktove-na-dunav-most-vav-vidin-i-ruse.html", "text": "На българо-румънската граница трафикът е интензивен. На ГКПП „Дунав мост” – Видин и ГКПП „Дунав мост” – Русе на изход от страната има образувани по 2 км колони от товарни автомобили. Това съобщиха от пресцентъра на ГД „Гранична полиция”. \r\nНа българо-турската граница на ГКПП „Лесово” на изход от страната трафикът е интензивен, има образувана 1,5 км колона от товарни автомобили.\r\nНа българо-гръцката граница на ГКПП „Кулата” трафикът е интензивен на вход в страната.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.\r\nФериботът Оряхово – Бекет работи само през деня поради ниското ниво на река Дунав.", "date": "2017.09.13", "title": "ГД „Гранична полиция”: По 2 км опашки от товарни автомобили са се образували на граничните пунктове на Дунав мост във Видин и Русе"}
{"url": "http://www.focus-news.net/news/2017/09/13/2435219/pravitelstvoto-shte-glasuva-dopalnitelni-sredstva-za-obshtinite-predvideni-za-obrazovanie.html", "text": "Очаква се правителството да одобри допълнителни трансфери по бюджетите на общините за 2017 г. за финансово осигуряване на дейности по Национална програма „Осигуряване на съвременна образователна среда“, одобрена с решение №216 на Министерския съвет от 2017 г. Това става ясно от дневния ред на седмичното правителствено заседание. В програмата на министрите е предвидено и обсъждането на изменения в броя на приеманите студенти и докторанти във висшите училища и научните организации на България през учебната 2017-2018 г. Очаква се да бъде приет и доклад за касовото изпълнение на консолидираната фискална програма за полугодието на 2017 г. Министрите ще обсъдят и позициите на България в неформалното заседание на Съвета на Европейския съюз по икономически и финансови въпроси (ЕКОФИН), което ще се проведе на 15 и 16 септември 2017 г. в Талин, както и в неформалното заседание на министрите по енергетика на Европейския съюз, което ще се проведе на 19 и 20 септември 2017 г. също в Талин.", "date": "2017.09.13", "title": "Правителството ще гласува допълнителни средства за общините, предвидени за образование"}
{"url": "http://www.focus-news.net/news/2017/09/13/2435220/reuters-dvizhenieto-na-korabi-i-samoleti-v-tayvan-e-blokirano-zaradi-tayfuna-talim.html", "text": "Тайван издаде предупреждение за плавателните съдове около бреговете си и отложи всички полети на острова заради тайфуна „Талим“, който се очаква да удари градовете, включително и столицата Тайпей, предава Reuters .\r\nОчаква се „Талим“ да набере сила, докато преминава през северните градове на Тайван, заливайки ги със силни дъждове и вятър.\r\nНай-силно „Талим“ ще бъде усетен в сряда и четвъртък, заявиха местните власти. Тогава скоростта на ветровете ще достигне до 137 километра в час.\r\nВсе още не е ясно дали правителството ще затвори училищата, пазарите и компаниите.\r\nВ четвъртък вечер, тайфунът ще удари бреговете на континентален Китай. Симеон Миланов", "date": "2017.09.13", "title": "Reuters: Движението на кораби и самолети в Тайван е блокирано заради тайфуна „Талим“"}
{"url": "http://www.focus-news.net/news/2017/09/13/2435221/zam-ministar-denitsa-nikolova-shte-otkrie-diskusiya-vav-vrazka-s-prilagane-na-gradskiya-dneven-red-za-es.html", "text": "Заместник-министърът на регионалното развитие и благоустройството и ръководител на Управляващия орган на Оперативна програма „Регионално развитие“ Деница Николова ще открие дискусия във връзка с прилагане на Градския дневен ред за Европейския съюз (ЕС). Това съобщиха от пресцентъра на Министерството на регионалното развитие и благоустройството. Съорганизатори на форума са Комитетът на регионите и финансовия инструмент JASPERS на Европейската инвестиционна банка. \r\nСъбитието ще се състои в конферентната зала на хотел „КООП“ в София от 09.30 часа.", "date": "2017.09.13", "title": "Зам.-министър Деница Николова ще открие дискусия във връзка с прилагане на Градския дневен ред за ЕС"}
{"url": "http://www.focus-news.net/news/2017/09/13/2435222/denyat-13-septemvri-v-svetovnata-istoriya.html", "text": "На 13 септември 1759 г. с битката при Квебек между английските и френски войски завършва британското завоюване на Северна Америка. На тази дата през 1902 г. във Великобритания за първи път като доказателство за вина са използвани пръстови отпечатъци, снети от мястото на престъплението.\r\n2016 г.\r\nЛюксембургският външен министър Жан Аселборн призовава Унгария да бъде експулсирана от Европейския съюз заради отношението и към мигрантите.\r\n2015 г.\r\nЛидерът на Ал Кайда Айман ал Зауахири призовава мюсюлманите в САЩ и други западни държави да извършват атентати.\r\nВ Русия се провеждат местни избори. Кандидатите на партията на Владимир Путин „Единна Русия“ печелят изборите.\r\n2014 г.\r\nАмериканският държавен секретар Джон Кери пристига в Анкара ден след като 10 арабски държави се обединяват срещу „Ислямска държава“. Турция се въздържа от участие в международната коалиция. Въпреки възраженията на САЩ, Франция кани Иран на международната конференция в понеделник за координиране действията срещу „Ислямска държава“.\r\n2013 г.\r\nСирия се присъединява към Конвенцията за химическите оръжия.\r\n2012 г.\r\nФедералният резерв на САЩ задейства нова програма за икономическо смекчаване.\r\n2011 г.\r\nВ Кабул избухват четири мощни взрива - при посолството на САЩ, щаб квартирата на НАТО, щаба на гранична полиция и градското управление на пътна полиция. Талибани проникват в строго охраняваната част на града, където са разположени много правителствени учреждения и посолства.\r\n2008 г.\r\nВ Делхи, Индия, избухват поредица от бомбени експлозии, които убиват 30 души и раняват други 130.\r\n1999 г.\r\nВзривен е 8-етажен жилищен блок в Москва, Русия. Загиват 124 души.\r\n1993 г.\r\nИзраел и Организацията за освобождение на Палестина подписват Договори от Осло, инициирани от Норвегия, като част от мирния процес в Израелско-палестинския конфликт.\r\n1965 г.\r\nВ САЩ се появява сингъла Yesterday на „Бийтълс”\r\n1962 г.\r\nЗа дванадесети път Елвис Пресли оглавява британския хит-парад с песента “She is Not You”.\r\nЕлвис Пресли е певец и китарист, киноактьор, наречен \"крал на рока\". Той е роден на 8 януари 1935 г. През 1953 г. записва няколко песни срещу 4 долара във фирмата \"Сън Рекърдс\" (продуцент Сам Филипс). На следващата година С. Филипс го кани отново и той дебютира вече професионално с \"Всичко е наред\" (рокабили). Следват изяви в \"Гранд Оул Опри\" в Нешвил (26 септември 1954 г.), през септември - по радиото, през март 1955 г.- по телевизията. В началото на 1956 г. записва \"Хотелът на разбитите сърца\", на 28 януари 1956 г. се представя по националната телевизия. В първия си филм - \"Обичай ме нежно\", Пресли се снима още през 1956 г. До 1972 г. участва общо в 33 филма без особена художествена стойност. През 1969 г. се завръща отново на сцената, като се утвърждава с участието си в шоупрограмите на Лас Вегас. Умира на 16 август 1977 г. от сърдечен удар в имението си \"Грейсланд\", превърнато по-късно в музей.\r\n1943 г.\r\nПровеждат се англо-американски бомбардировки над Стара Загора, Горна Оряховица и Казанлък.\r\nБългария се намесва във Втората световна война след подписването на Тристранния пакт на 1 март 1941 г., с което става съюзник на страните от хитлеристката Ос. Страната ни обаче не участва в никакви военни операции на съюзниците си. На 13 декември 1941 г. България обявява война на САЩ и Англия, но отново не участва във военни действия. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия, чийто резултат са значителни разрушения на жилища, други сгради и човешки жертви.\r\n1902 г.\r\nВъв Великобритания за първи път като доказателство за вина са използвани пръстови отпечатъци, снети от мястото на престъплението.\r\n1877 г.\r\nЗа да възстанови целостта на отбранителните си позиции, Осман паша предприема ожесточени атаки срещу завзетия от румънските войски Гривицки редут.\r\n1759 г.\r\nС битката при Квебек между английските и френски войски завършва британското завоюване на Северна Америка.На тази дата са родени: \r\n1967 г.\r\nРоден е Майкъл Джонсън, американски лекоатлет. Петкратен олимпийски шампион, деветкратен световен шампион в бягането на 200 и 400 м. Световен рекордьор.\r\n1944 г.\r\nРодена е Жаклин Бисе - английска актриса. В киното дебютира през 1965 г. във филма \"Умението и как да го придобиеш\".\r\nФилмография: \"Булит\" (1968 г.), \"Летище\" (1970 г.), \"Животът и времето на съдията Рой Бийн\" (1972 г.), \"Американска нощ\" (1973 г.), \"Великолепният\" (1973 г.), \"Убийство в Ориент Експрес\" (1974 г.), \"Съдията и неговият палач\" (1975 г.), \"Бездната\" (1977 г.), \"Денят, когато загина земята\" (1979 г.), \"Богати и прочути\" (1981 г.), \"Клас\" (1983 г.), \"Ана Каренина\" (тв, 1986 г.), \"Дива орхидея\" (1990 г.), \"Слугинята\" (1991 г.), \"Наемник\" (1994 г.), \"Церемонията\" (1995 г.), \"The Sleepy Time Gal\" (2001 г.), \"Очарование\" (2002 г.).\r\n1905 г.\r\nРодена е Клодет Колбер - американска актриса. Тя е една от звездите на Холивуд през 30-те години. Участва в комедии “Това се случи през нощта” (1934 г.), “Модерни времена” (1936 г.), “Осмата жена на Синята брада” (1938 г.) и исторически филми - “Клеопатра” (тв, 1934 г.). След войната участва в незначителни мелодрами, комедии, детективи - “Спи, моя любов” (1948 г.), “Жената на плантатора” (1952 г.), “Лейди от Тексас” (1955 г.), “Двете мисис Гренвин” (1987 г.).\r\n1885 г.\r\nРоден е Акилино Рибейро - португалски писател, член на Лисабонската Академия на науките и професор. Учи в парижката Сорбона (1910-1914 г.). Като юноша се включва в републиканското движение, а през 1927-1928 г. - в борбата срещу фашистката диктатура в Португалия. Издава пътния дневник с антифашистка насоченост \"Окървавена Германия\" (1935 г.). В рамките на реалистичната традиция пресъздава живота на различни слоеве от португалското общество. Автор е на трудове по история на португалската култура. Негови сборници с разкази са: \"Градината на бурите\" (1913 г.), \"Пътят към Сантяго\" (1922 г.). Издава и романите \"Фавни бродят из горите\" (1926 г.), \"Безкрайното сражение\" (1932 г.), \"Волфрам\" (1943 г.), \"Светлина в далечината\" (1948 г.), \"Когато вълците вият\" (1958 г.) и др.На тази дата умират: \r\n1872 г.\r\nУмира Лудвиг Фойербах – германски философ-материалист, представител на най-радикалните кръгове на немското общество от 30-те – 60-те години на ХIХ в. След завършване на местната гимназия постъпва в Хайделбергския университет през 1823 г., където изучава теология. След 1 година напуска Хайделберг и постъпва в Берлинския университет, където слуша лекциите на Хегел. Изпитва известно неудовлетворение от абстрактния характер на Хегеловата философия и започва да се занимава с природни науки. Завършва университета и защитава докторска дисертация на тема “За единния, универсален и безкраен разум” (1828 г.), посветена на Хегел. Става частен доцент в Ерлангенския университет, чете лекции по история на философията, логика и метафизика. За разлика от Хегел, който смята, че логическите категории имат самостоятелно битие, стоящо над природата и историята, Фойербах схваща логиката като теория на познанието, основана на историята на познанието. През 1830 г. издава “Мисли за смъртта и безсмъртието”, където се противопоставя на християнските догми и отрича личното безсмъртие. Цялото произведение е атеистично, но изходните позиции на философа са идеалистични. Доказва, че човекът е смъртен, а животът му - временен, преходен. Според Фойербах безсмъртието на човека трябва да се разбира само като продължаване на човешките дела в паметта на живите хора. Вечен, безсмъртен и абсолютен е само родовият, всеобщият, универсалният разум, родовото мислене, родовото съзнание. След издаването на това съчинение Фойербах е уволнен от университета и след това не може да намери преподавателско място в германски университети.\r\nПо-късно издава: “История на новата философия от Бейкън до Спиноза” (1833 г.), “За Лайбниц” (1837 г.) и “За Пиер Бейл” (1838 г.).\r\nСмята примиряването на науката и религията за позорно петно в историята на новата философия, лицемерие, което трябва да се преодолее. Заселва се в малкото тюрингско село Брукберг през 1837 г., където живее 25 години. В този период природата става обект на размишленията му. По това време активно сътрудничи на органа на младохегелианците “Halliche Jahrbucher”. Някои от произведенията му са забранени: “За философията на християнството” (1839 г.), “Предварителни тезиси към реформата на философията” (1842 г.). Материалистическият период в творчеството на Фойербах започва от 1839 г. Първото чисто материалистическо произведение на Фойербах е “Към критиката на Хегеловата философия” (1839 г.). Истински триумф на материалистическата философия е следващото произведение “Същност на християнството” (1841 г.). Книгата е преведена на много езици и представлява принос за развитието на атеистичното обществено съзнание. Материализмът и атеизмът се провъзгласяват като основа на света и обществото. Природата съществува независимо от съзнанието. Тя е основата, върху която е израснал човекът. Извън природата и човека няма нищо. Създаденото от религията божествено същество е само фантастично отражение на човешката същност. Произведенията на Фойербах влияят върху формирането на общественото съзнание в Германия и други европейски страни. На практика материализмът на Фойербах се проявява в революцията от 1848 г. и името му става символ на борбата с невежеството, суеверието, деспотизма и тоталитаризма.\r\n1592 г.\r\nУмира Мишел дьо Монтен - френски философ и писател. Получава домашно класическо образование, завършва колеж, учи право. През 1580-1588 г. публикува основното си съчинение “Опити” (“Essais”, кн. 1-3).\r\nМонтен е един от първите, които осъзнават възпитателното значение на труда и предлага идеята за трудовите училища. Векът на класицизма не успява да разбере големия европейски мислител. Много от идеите на Монтен са възприети от просветителите през ХVIII в. \r\n1506 г.\r\nУмира Андреа Мантея - италиански художник и гравьор, представител на Падуанската школа. Един от родочалниците на италианския Ренесанс. Негови творби са: “Мъртвият Христос”, “Мадона на победата”, “Триумфът на Юлий Цезар” и др. Най-значимата негова работа е декорирането на падуанската църква “Деи Ермитани” - “Историята на св. Яков и на св. Христофор”.\r\n81 г.\r\nУмира Флавий Сабин Веспасиан Тит - римски император в периода 79 – 81 г. от династията на Флавиите, син на император Веспасиан. Командваните от него войски в Юдейската война (66-70 г.) превземат и разрушават Йрусалим (70 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.13", "title": "Денят 13 септември в световната история"}
{"url": "http://www.focus-news.net/news/2017/09/13/2435223/reuters-poveche-ot-50-dushi-sa-arestuvani-za-grabezhi-v-mayami.html", "text": "Американската полиция арестува повече от 50 души за грабежи в Маями, след като милиони бяха евакуирани от домовете си заради урагана „Ирма“, предава Reuters.\r\nСред тях има и 26 души, които са обвинени в разбиването на магазин от веригата на „Уолмарт“.\r\nГрадските власти вдигнаха вечерния час, който бе наложен от неделя. Полицията заяви, че служителите на реда ще работят извънредно. Симеон Миланов", "date": "2017.09.13", "title": "Reuters: Повече от 50 души са арестувани за грабежи в Маями"}
{"url": "http://www.focus-news.net/news/2017/09/13/2435224/kmetat-na-sofiya-yordanka-fandakova-shte-prisastva-na-otkrivaneto-na-priemna-i-ofis-na-politseyskoto-upravlenie-na-teritoriyata-na-zhenski-pazar.html", "text": "В присъствието на кмета на София Йорданка Фандъкова ще бъде открита приемна и офис на Трето Районно управление „Полиция”. Това съобщиха от пресцентъра на Столична община. На събитието, което ще се проведе на територията на „Женски пазар“ от 12.30 часа, е поканен и старши комисар Ивайло Иванов, директор на СДВР.", "date": "2017.09.13", "title": "Кметът на София Йорданка Фандъкова ще присъства на откриването на приемна и офис на полицейското управление на територията на „Женски пазар“"}
{"url": "http://www.focus-news.net/news/2017/09/13/2435225/reuters-halima-yakub-stana-parvata-zhena-koyato-be-obyavena-za-prezident-na-singapur.html", "text": "Халима Якуб, която е бивш говорител на сингапурския парламент, стана първата жена, обявена за президент в историята на страната, предава Reuters. \r\nТова се случи, след като сингапурските власти прецениха, че този път президентството ще бъде запазено за представителите на малайзийското малцинство.\r\n„Това са резервирани избори, но аз не съм резервиран президент. Аз съм президент за всички“, заяви тя.\r\nОт другите четирима кандидати, двама не бяха малайзийци, а другите не получиха сертификати, с които им се дава право да се кандидатират. Симеон Миланов", "date": "2017.09.13", "title": "Reuters: Халима Якуб стана първата жена, която бе обявена за президент на Сингапур"}
{"url": "http://www.focus-news.net/news/2017/09/13/2435226/predstoyashti-mezhdunarodni-sabitiya-za-13-septemvri-agentsiya-fokus.html", "text": "Председателят на Европейската комисия Жан-Клод Юнкер ще изнесе годишната си реч за състоянието на ЕС.\r\n*** Държавният глава на Руската федерация Владимир Путин приема за среща иранския външен министър.\r\n*** В Лондон ще се проведе демонстрация срещу условията на Брекзит.\r\n*** В столицата на Казахстан започва нов кръг от мирните преговори за Сирия.\r\n*** Сирийската армия се подготвя за финална офанзива в източната част на Дейр ез-Зор.\r\n***", "date": "2017.09.13", "title": "Предстоящи международни събития за 13 септември (Агенция „Фокус“)"}
{"url": "http://www.focus-news.net/news/2017/09/13/2435227/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на водоснабдителното дружество.\r\nВъв връзка с направа на връзки на улични водопроводи на ул. „Монтевидео“, кв. „Овча купел“ се налага спиране на водоподаването от 9.00 до 21.00 часа на клиентите на „Софийска вода”, живеещи в района на:\r\n- ул. „Монтевидео“, ул. „Букет“, ул. „Народен герой“, ул. „Арх. Франк Лойд Райд“, ул. „Маестро Кънев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народно хоро“, ъгъла с ул. „Иван Радоев“.\r\nВъв връзка с подмяна на уличен водопровод на ул. 756, кв. „Горна баня“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- по ул. 757 от ул. „Дон“ до ул. „Гръстниче“;\r\n- по ул. 756 от ул. 757 до ул. 755. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 757№14.\r\nЗаради монтаж на спирателен кран на ул. „Проф. Боян Каменов\", ж.к. „Студентски град“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на:\r\n- ул. „Росарио“, ул. „Проф. Георги Брадистилов“, ул. „Проф. Боян Каменов“, ул. „Никола Габровски“, бул. „Доктор Г.М.Димитров“, бул. „Свети Климент Охридски“, ул. „8-ми декември“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Багрянов“, ъгъла с ул. „Проф. Харалампи Попйорданов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.09.13", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/09/13/2435228/deutsche-welle-voennite-ucheniya-zapad-2017-ofitsialno-za-tehnite-tseli-i-stsenariy.html", "text": "В периода 14-20 септември на територията на Беларус и в три области на Руската федерация ще се проведат военните учения \"Запад 2017\". Deutsche Welle представя подробности за маневрите в кратка справка, представена официално от двете участващи страни. \r\n\"Северните\" - Беларус и Русия, ще се противопоставят на агресията на \"Западните\" - измислените страни Весбария, Лубения и Вейшнория, които са \"заинтересовани от дестабилизацията на обстановката\". Това е сценарият, по който ще проведат септемврийските учения \"Запад 2017\", обявен от министерствата на отбраната в Минск и Москва. Весбария и Лубения се намират в Балтийския регион, включващ Сувалкския коридор, водещ от Беларус към Калининград. Вешнория е разположена на територията на Гронденската област в Северозападен Беларус. \r\nНезависими експерти отбелязват, че военните на двете страни планират да отработят сценарий за противодействие не само на заплахата, произтичаща от страните от НАТО, но и от западната част на Беларус, където живеят т.нар. беларуски поляци. Същевременно официално бе обявено, че при разработването на плана на ученията е бил въведен \"условен противник, който няма отношение към конкретен регион\". \"Учения с антитерористична насоченост\"\r\n\"В Беларус и Калининградската област на Русия са проникнали екстремистки групировки с цел извършване на терористичен атентат. Незаконните организации имат външна подкрепа - въоръжение и военна техника по въздух и вода. За неутрализацията на противника, за предотвратяване на изтеглянето им по море и блокиране на въздушните канали в района на спецоперацията ще бъдат прехвърлени сухопътни сили при съдействието на ВВС, ПВО и ВМФ\", обясняват от военните ведомства на двете участващи страни. \r\n\"Република Беларус се стреми да не допусне разгръщането на въоръжен конфликт, а Руската федерация й оказва политическа подкрепа, финансова, военотехническа и военна помощ\", поясняват от Министерството на отбраната в Минск. \"На този фон в Западния военен окръг на Русия ще бъдат проведени тактическите учения с антитерористична насоченост с подразделения на Въоръжените сили, Министерството на вътрешните работи, Федералната служба за сигурност, Министерството на извънредните ситуации и Федералната служба на войските на Националната гвардия на Руската федерация\", допълват от Москва. \r\nЦелта на маневрите \"Запад 2017\", както официално заявяват двете участващи страни, е координация на действията на щабовете на войските \"в интересите на гарантиране на военната сигурност на Съюзната държава\" (Беларус и Русия). Численост на войските и брой на задействаната бойна техника\r\nУченията ще се проведат на два етапа. В първия ще бъде завършена подготовката на силите \"за изолиране на районите на действие на незаконни въоръжени групировки и разузнавателни групи на противника\", ще бъде засилено групирането на ВВС и войските за ПРО за защита на важните държавни и военни обекти. На втори етап се планира \"отработване на управлението на войските при отразяването на агресията срещу Съюзната държава\".\r\nПо данни на военните министерства на Русия и Беларус, в ученията ще бъдат задействани 12,7 хил. военнослужещи. От тях на територията на Русия ще бъдат изпратени 10,2 хил. (7,2 хил. от Беларус и три хиляди от Русия). Ще бъдат включени около 70 самолети и хеликоптери, около 680 единици бойна техника - от тях 250 танка, до 200 оръдия, реактивни системи за залпов огън и миномети, а също и 10 кораби. Полигон \"Запад 2017\"\r\nЗа да бъде предотвратено напрежението със съседни страни, бе \"отдадено предпочитание на полигони, намиращи се на значително разстояние от държавната граница\", отбелязват от Министерството на отбраната в Минск. \r\nЗа практически действия на територията на Беларус са избрани седем площадки. В периода на провеждане на \"Запад 2017\" в страната не се предвиждат никакви други военни маневри. \r\nВ Русия ученията ще се проведат на три полигона, единият от които - в Калинградската област.\"Изцяло отбранителен характер\"\r\nСъгласно официалната информация, \"освен антитерористичната насоченост, ученията имат и изцяло отбранителен характер, тяхното провеждане не представлява никаква заплаха за нито една европейска държава като цяло, нито за съседните страни, в частност\". \r\nНа свой ред Беларус също така съобщи, че е изпратила покани за наблюдение на ученията в ООН, ОССЕ, НАТО, ОНД, а също и до представители на военно-дипломатическия корпус на страни, които имат посолства в Беларус. Числеността на задействаните войски и военна техника не превишават нивата, които налагат задължително наблюдение, подчертават от Москва.\r\nОт Минск уверяват, че след приключване на маневрите \"в срок до 30 септември личният състав, въоръжението, военната и специализираната техника на Въоръжените сили на Беларус ще се върнат в точките на постоянната си дислокация, а частите на Въоръжените сили на Руската федерация ще напуснат територията на Беларус\". . Тереза Герова", "date": "2017.09.13", "title": "Deutsche Welle: Военните учения \"Запад 2017\" - официално за техните цели и сценарий"}
{"url": "http://www.focus-news.net/news/2017/09/13/2435229/pernik-obshtinskite-savetnitsi-ot-gerb-rumyana-gyoreva-i-klara-budinova-organizirat-priemen-den-za-grazhdani.html", "text": "Общинските съветници от ГЕРБ – Перник Румяна Гьорева и Клара Будинова организират приемен ден за граждани. Това съобщиха от пресцентъра на ПП ГЕРБ. Срещата ще се проведе в сградата на Община Перник от 10.00 часа.\r\nРумяна Гьорева е председател на групата общински съветници от ГЕРБ, председател на Комисията „Образование, наука, култура и вероизповедания” и член на Комисията „Общинска собственост, концесии, приватизация и следприватизационен контрол”.\r\nКлара Будинова е секретар Комисия „Екология, земеделие и гори” и член на комисиите „ Здравеопазване и социални дейности” и „Транспорт, обществен ред, сигурност и паркинги”.", "date": "2017.09.13", "title": "Перник: Общинските съветници от ГЕРБ Румяна Гьорева и Клара Будинова организират приемен ден за граждани"}
{"url": "http://www.focus-news.net/news/2017/09/13/2435230/denyat-13-septemvri-v-balgarskata-istoriya.html", "text": "През 1827 г. Цариградския патриарх Агатангел изпраща писмо на угровлашкия митрополит Григорий, в което се обявява срещу превеждането на части от Новия завет на говорим български език. \r\nИларион Макариополски е посрещнат през 1872 г. тържествено в Търново, след като е избран за митрополит на Търновската епархия. През 1875 г. - дни преди избухването на  Старозагорското въстание в телеграма до руския генерален консул в Букурещ руският посланик в Цариград ген. Николай Игнатиев се обявява срещу намерението на българската емиграция да организира въстание. \"Изяснете на българите – пише той, безумието и вредата от опитите, обречени на неуспех... Обстоятелствата сега са неблагоприятни. Нека запазят средства и кръв за друга минута.\" През 1908 г. от 7 до 13 септември в Солун се провежда учредителен конгрес на Съюза на българските конституционни клубове в Турция. На игрище \"Ботев\" в Пловдив се провежда първият държавен шампионат по лека атлетика. През 1929 г. е роден българският оперен певец Николай Гяуров. През 1996 г. - оригиналът на \"История славянобългарска\" на Паисий Хилендарски е донесен от анонимен дарител в Националния исторически музей. Ръкописът е изнесен тайно от българската обител на Атонския полуостров (Света гора), но по-късно е върнат обратно. \r\n2010 г.\r\nМинистерството на културата присъжда орден „Златен век“ на посланика на Франция в България Етиен дьо Понсен и посланика на Япония в България Цунехаро Такеда.\r\n2007 г.\r\nПрезидентът на Република България присъжда орден „Стара планина“ първа степен на Ю Джън, „за изключително големия му принос за развитието и укрепването на двустранните отношения, както и по повод окончателното му отпътуване от страната.“.\r\n2002 г.\r\nВ периода 13 - 14 септември министър-председателят Симеон Сакскобургготски участва в проведената в Братислава среща на страните от ЦЕФТА. В изказването си там Сакскобургготски подчертава, че България е страна с функционираща пазарна икономика.\r\n1996 г.\r\nОригинал на \"История славянобългарска\" на Паисий Хилендарски е донесен от анонимен дарител в Националния исторически музей. Ръкописът е изнесен тайно от българската обител на Атонския полуостров (Света гора), но по-късно е върнат обратно.\r\nИстория славянобългарска е първото произведение на българската историография. Написана е от Паисий Хилендарски през 1762 г. въз основа на произведенията на Цезар Бароний - \"Деяния церковная и гражданская\" (1719 г.), и на Мавро Орбини - \"Книга историография\" (1722 г.), както и на редица български грамоти, народни предания и легенди. Езикът на \"История славянобългарска\" е новобългарски. Чрез нея авторът начертава програмата на Българското възраждане - борба за новобългарска просвета, независима българска църква и политическо освобождение. Книгата е написана емоционално, оказва силно въздействие на своите читатели през възрожденската епоха. За големия интерес към нея свидетелстват многобройните преписи (около 60 на брой) и преработки. Първият и препис е още от 1765 г. и е дело на Софроний Врачански. За пръв път е издадена от Й. Иванов през 1914 г.\r\n1977 г.\r\nВ периода 13 - 14 септември на посещение в България е партийният и държавен ръководител на ГДР Ерих Хонекер. Подписана е спогодба за научно и културно сътрудничество и са утвърдени насоките за икономическата интеграция между двете страни след 1980 г. На 14 септември е подписан вторият договор за дружба, сътрудничество и взаимна помощ между България и ГДР.\r\n1976 г.\r\nВ Улан Батор Людмила Живкова подписва план за научно и културно сътрудничество с Монголия за периода 1976-1980 г.\r\nВ периода 13 - 15 септември в София 15 държави създават Международен информационен център по история на балканските народи и връзките им със Средиземноморието (СИБАЛ) със седалище в София.\r\n1965 г.\r\nВ периода 13 - 18 септември на посещение в България е генералният секретар на Румънската комунистическа партия Николае Чаушеску. Подписана е спогодба за стокообмен и плащания за 1966-1970 г.\r\n1962 г.\r\nНародна република България установява дипломатически отношения с Кралство Лаос.\r\n1943 г.\r\nПровеждат се англо-американски бомбардировки над Стара Загора, Горна Оряховица и Казанлък.\r\nБългария се намесва във Втората световна война след подписването на Тристранния пакт на 1 март 1941 г., с което става съюзник на страните от хитлеристката Ос. Страната ни обаче не участва в никакви военни операции на съюзниците си. На 13 декември 1941 г. България обявява война на САЩ и Англия, но отново не участва във военни действия. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия, чийто резултат са значителни разрушения на жилища, други сгради и човешки жертви.\r\n1941 г.\r\nКрай Добрич са спуснати с парашути две групи по 5 души българи – инструктори за партизанското движение, начело с Атанас Дамянов и Груди Филипов, изпратени от съветското разузнаване. На 18 и 19 септември около Трявна са спуснати 7 души, водени от Стоян Палаузов, а около Хасково - 5 души начело с Продан Табаков. На 6 и 7 октомври са спуснати 8 души, водени от Йордан Кискинов - между Солун и Сяр. От 54 души до края на годината остават 14, останалите загиват в сражения с полицията.\r\nСъпротивителното движение в България в периода 1941 г. – 1944 г. е организирано и ръководено от Българската работническа партия (БРП). Възниква след започването на хитлеристката агресия срещу СССР през юни 1941 г.\r\n1926 г.\r\nНа 12 и 13 септември на игрище \"Ботев\" в Пловдив се провежда първият държавен шампионат по лека атлетика.\r\n1924 г.\r\nНа 12 и 13 септември в Горна Джумая членове на ВМРО, които са привърженици на дясното течение в организацията, водено от Иван (Ванчė) Михайлов разстрелват Алеко Василев, ръководител на Помощната организация, и Арсений Йовков, главен редактор на в. \"Илинден\", с около още 20 други привърженици на противниковото – ляво течение във ВМРО. Оцелява водачът на Илинденската организация Георги Занков.\r\n1923 г.\r\nВ Старозагорско (Мъглиж, Стара Загора, Нова Загора и др.) избухва Септемврийското въстание (1923 г.), организирано от комунистите в съюз с БЗНС.\r\nБунтовете се дължат преди всичко на пренасянето на българска територия от Георги Димитров и Васил Коларов на революционната идеология на Коминтерна за наличие на революционна криза и необходимост от революционно въстание. Въстанието също така има за цел събаряне на сговористката власт в България, установена чрез държавния преврат на 9 юни 1923 г., с който БЗНС е свален от власт, като законно избрана управляваща партия.\r\nНа разширен пленум на Комунистическия интернационал (Коминтерн) взема решение Българската комунистическа партия (тесни социалисти) (БКП) (т. с.) да организира въоръжено въстание за сваляне на правителството и установяването на работническо-селска власт в България. Димитър Благоев вижда опасността от подобни действия и се обявява против решението на Коминтерна. Подкрепят го и някои от членовете на Централния комитет Тодор Луканов, Тодор Петров и др.\r\nБунтът започва на 13 септември 1923 г. в с. Мъглиж, Казанлъшко. След няколко дни придобива спорадичен характер и се разпространява. Към 20 септември обхваща по-голямата част от Старозагорска и Новозагорска околии. Най-масови са бунтовете в Северозападна България. На 23 септември е превзет гр. Фердинанд (днес Монтана), на 25 септември с. Бойчиновци; на 26 септември бунтовниците настъпват към Враца, но са разбити при с. Брусарци (днес в област Монтана) от части от Видинския гарнизон.\r\nНа 27 септември вече превзетият от бунтовниците гр. Фердинанд пада и Главния революционен комитет дава нареждане за изтегляне към Югославия. Васил Коларов и Георги Димитров още в разгара на военните действия се прехвърлят на югославска територия. В Разложко и Петричко също има опити за бунт. Под ръководството на Вл. Поптомов комунистите завземат казармата в Разлог и властта в някои села на Разложка околия.\r\nРъководството на Вътрешната македонска революционна организация (ВМРО) мобилизира своите членове и ликвидира бунта, като изпраща всички бунтовници по домовете им.\r\nВ другите райони на страната (Бургаско, Шуменско, Варненско, Пловдивско) положението остава спокойно. Не избухват бунтове в големите градове - София, Пловдив, Варна, Бургас. За броени дни правителствените сили възстановяват положението.\r\n1908 г.\r\nОт 7 до 13 септември в Солун се провежда учредителен конгрес на Съюза на българските конституционни клубове в Турция.\r\nСъюзът на българските конституционни клубове в Турция е една от двете политически партии на българското население в Македония и Одринско, учредена след избухването на Младотурската революция (1908 г.).\r\nПрез 1908 г. в Османската империя избухва Младотурската революция. Тя има за цел премахване на абсолютната монархия в империята и заменянето й с конституционно-парламентарна монархия, във външнополитически план – премахване на зависимостта на Турция от Великите сили и възвръщане на някогашното й величие. Организаторите на революцията обещават равенство на народите в Османската империя, без оглед на тяхната езикова и религиозна принадлежност, което обещание се оказва измамно и целящо да привлече на своя страна поробените народи в пределите на империята. След успеха на революцията е дадена амнистия и политическите затворници от Македония и Одринско са пуснати на свобода. Четите на ВМРО участват в бойни действия на страната на Младотурците.\r\nПри тази обстановка ВМОРО прекратява своето нелегално съществуване, разпуска четите си, създава свои легални организации и практически престава да съществува. Двете враждуващи течения във ВМОРО – ляво и дясно настроени, създават съответно Народна федеративна партия и Съюз на българските конституционни клубове.\r\nНа учредителния конгрес се приемат програма и устав на организацията, както и се избира Централно бюро, в което са включени Т. Крайовов, Вл. Руменов и др. Съюзът се обявява за ревизия на османската конституция, за демократизиране на живота в Османската империя, за свободно развитие на икономическия живот и пр. Полага усилия за запазване на националната самобитност на българите в Македония и Одринско. Организацията взема участие и в проведените през 1908 г. избори за отомански парламент. През август тя провежда и II конгрес, но скоро след това младотурските ръководители, отказали се от прокламираната си програма по време на революцията, нареждат нейното закриване и от ноември 1909 г. тя престава да съществува. Печатен орган на организацията е в. \"Отечество\", излизал от февруари до декември 1909 г.\r\n1886 г.\r\nВ София пристига генерал Николай Каулбарс – извънреден пратеник на руския император. Причина за посещението е извършеният на 9 август 1886 г. от българи русофили преврат срещу българския монарх, последвалия го два дни по-късно контрапреврат и поелото управлението на държавата русофобски настроено регентство. Регентството е назначено от княз Александър І Батенберг, който абдикира на 25 август.\r\nОт името на Руския император генерал Каулбарс поставя ултиматум до регентството, председателствано от Стефан Стамболов (на снимката) за отлагане на изборите за Велико народно събрание, за отмяна на военното положение (въведено на 16 август) и освобождаване на арестуваните детронатори. Регентите изпълняват последните две, но отхвърлят първото, основавайки се на конституцията и на решението на ІV Народно събрание.\r\n1880 г.\r\nВ София е основано Славянско благотворително дружество с председател д-р Константин Бонев, главен военен лекар на княжеството, с цел: \"да се действа в широк кръг за благото на българите и на всички славяни изобщо\". Печатен орган на дружеството е сп. \"Славянски глас\" (1902-1936 г.)\r\n1875 г.\r\nДни преди избухването на Старозагорското въстание (1875 г.) в телеграма до руския генерален консул в Букурещ руският посланик в Цариград ген. Николай Игнатиев се обявява срещу намерението на българската емиграция да организира въстание. \"Изяснете на българите – пише той, безумието и вредата от опитите, обречени на неуспех... Обстоятелствата сега са неблагоприятни. Нека запазят средства и кръв за друга минута.\"\r\nНиколай Игнатиев е граф, руски генерал, дипломат и виден славянофил. От 1864 г. до 1877 г. е руски посланик в Цариград. Чрез непосредственото си застъпничество пред Високата порта изиграва голяма роля за успешния край на църковно-националната борба на българския народ. След жестокото потушаване на Априлското въстание (1876 г.) Николай Игнатиев става един от главните инициатори за свикването на Цариградската конференция (1876-1877 г.). Участва дейно в нейната работа и настоява за изработване на реформи в полза на българския народ. Той е натоварен от руското правителство с важна дипломатическа мисия пред правителствата на западните велики сили с цел да неутрализира тяхната намеса в случай на война между Русия и Османската империя. След избухването на Руско-турската освободителна война (1877-1878 г.) е включен като съветник в Главната квартира на руската армия. В края на 1877 г. е изтеглен в Санкт Петербург. По поръчение на император Александър II е натоварен като първи делегат на Русия да води преговори за сключване на мира с Османската империя. Поради разногласия с руския канцлер княз А. М. Горчаков Николай Игнатиев не взема участие в Берлинския конгрес (1878 г.). По случай 25-годишнината от Руско-турската освободителна война (1902 г.) граф Николай Игнатиев посещава България в състава на руската делегация и участва в организираните шипченски тържества. Николай Игнатиев умира на 20 юни 1908 г.\r\n1872 г.\r\nИларион Макариополски е посрещнат тържествено в Търново, след като е избран за митрополит на Търновската епархия.\r\nИларион Макариополски e роден през 1812 г. в гр. Елена. Светското му име е Стоян Стоянов Михайловски. Първоначално учи в родния си град, а след това в гръцкото училище в с. Арбанаси (днес към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Там се запознава с Неофит Бозвели и става негов близък сподвижник и помощник в борбата за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен от там през 1850 г., той разгръща още по-активна дейност в църковно-националното движение. Избран е за духовен водач на цариградските българи. За известно време предприема обиколка из българските земи, участва и в борбата на Търновската епархия против гръцкия владика там. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва дръзка провокация спрямо цариградския патриарх, като отказва да спомене името му в тържествената великденска литургия. С този акт по той дава открит израз на желанието на българския народ да скъса с върховенството на Патриаршията и с гръцката църковна зависимост. За тази си постъпка той е отново заточен, този път в Мала Азия, където остава до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет.\r\nПрез 1872 г. е избран за търновски митрополит. През 1874 г. полага основите и на първото богословско училище (Петропавловската духовна семинария) край Лясковец. Иларион Макариополски умира в Цариград на 4 юни 1875 г.\r\n1827 г.\r\nЦариградският патриарх Агатангел изпраща писмо на угровлашкия митрополит Григорий, в което се обявява срещу превеждането на части от Новия завет на говорим български език. “Научихме се от достоверно място – отбелязва Агатангел, че Твое Преосвещенство, подбуден от кириаршеска ревност, си станал попечител, за да се издаде печатно Светото Божествено Евангелие, преведено на българско наречие. Това желание на Твое Преосвещенство по същност е богоугодно и достохвално. Но тъй като това издание става на едно таково долно наречие, то за него се изискват учени и със съвършена опитност мъже. Затова този превод, който е започнат да се издава, ще да има, както предполагаме, не малко грешки. Поради това именно ние, подбудени от грижа, братолюбно съветваме Твое Преосвещенство да се откаже от това попечителство и да прекрати това започнато дело, за да не би то, вместо да принесе полза, да стане причина за душевна вреда на благочестивите християни. Всичко това ти казвам братски…”\r\nБорбата за независима българска църква започва през двадесетте години на XIX в. и продължава до издаването на султанския ферман от 27 февруари 1870 г., с който се прокламира учредяването на Българската екзархия – върховната национална организация на Българската православна църква до май 1953 г., когато е въздигната в патриаршия.На тази дата са родени: \r\n1929 г.\r\nРоден е Николай Георгиев Гяуров - български оперен певец, бас. Той учи пеене в Държавната музикална академия в София при проф. Хр. Бръмбаров. След това - в Ленинград (днес С. Петербург) и завършва Московската консерватория в класа на професор Р. Алиерт-Хасина. Дебютира в Софийската народна опера с ролята на Дон Базилио (\"Севилският бръснар\" от Дж. Росини). Гяуров е солист на Болшой театър в Москва (1957-1958 г.), първи бас на миланския театър \"Ла Скала\" от 1961 г. Гяуров е солист на най-големите и известни световни оперни театри в света. Има много записи на отделни роли и цели спектакли на грамофонни плочи. Репертоарът му включва всички известни басови партии, в които се изявяват възможностите на неговия изключителен глас и таланта му на актьор. Носител е на Международна награда за изкуство \"Златният стрелец\" от 1978 г., Италия, \"Комендаторе д’Италия\" от 1975 г., Кавалер на ордена на Почетния легион от 1991 г., Франция, \"доктор хонорис кауза\" на Музикалната академия \"П. Владигеров\" в София от 2000 г. Николай Георгиев Гяуров умира на 2 юни 2004 г.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.13", "title": "Денят 13 септември в българската история"}
{"url": "http://www.focus-news.net/news/2017/09/13/2435231/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 18.00 часа днес на ул. „Д-р Марин Русев” при Физико-математически факултет. \r\n- От 10.00 до 20.00 часа на 20 септември на ул. „Партений Нишавски” при бл. 10.", "date": "2017.09.13", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/09/13/2435232/kmetat-na-sofiya-yordanka-fandakova-shte-prisastva-na-otkrivaneto-na-seminara-jaspers-komitet-na-regionite-dialozi-za-izpalnenie-na-gradskiya-dneven-ped-na-es.html", "text": "Кметът на София Йорданка Фандъкова ще присъства на откриването на семинара JASPERS-Комитет на Регионите: диалози за изпълнение на Градския дневен Pед на ЕС. Това съобщиха от пресцентъра на Столична община. Събитието ще се състои в Кооп хотел в София. В откриването ще участват Деница Николова - Зам.-министър на Регионалното развитие и благоустройството, Гинка Чавдарова - Изпълнителен директор на Националното сдружение на общините, Малина Едрева - Вице-президент на Бюрото на Комитета на Регионите и общински съветник, Норберт Хаан-ръководител на отдел „Партньорства и компетенции“ в LASPERS и Даниела Патти - Еутропиан.", "date": "2017.09.13", "title": "Кметът на София Йорданка Фандъкова ще присъства на откриването на семинара JASPERS-Комитет на Регионите: диалози за изпълнение на Градския дневен Pед на ЕС"}
{"url": "http://www.focus-news.net/news/2017/09/13/2435233/faz-zhan-klod-yunker-shte-iznese-godishnata-si-rech-za-sastoyanieto-na-es.html", "text": "В сряда, 13 септември, председателят на Европейската комисия Жан-Клод Юнкер ще представи визията си за бъдещето на Общността, припомня германският национален ежедневник Die Frankfurter Allgemeine Zeitung.\r\nВ рамките на годишната си реч за състоянието на Европейския съюз, люксембургският политик ще обясни пред евродепутатите кои реформи счита за реалистични. \r\nИзборите във Франция и предстоящият парламентарен вот в Германия създават благоприятни условия за промени. Заради икономическите различия в еврозоната, френският президент Еманюел Макрон призовава за преструктуриране на валутния съюз.\r\nПрез месец март в т.нар. Бяла книга Юнкер представи пет сценария за бъдещето на ЕС. В речта си относно състоянието на Съюза той иска да обясни идеите си. Освен това се очакват изказвания относно актуалните основни проблеми на ЕС, включително търговска политика, защита срещу нежелано закупуване на европейски компании и кризата с бежанците. След неотдавнашното напрежение с източните държави-членки на ЕС Унгария и Полша, е вероятно председателят на ЕК да коментира нарастващата пропаст сред страните в Общността.\r\nЮнкер е председател на Европейската комисия от 2014 г. насам. Следващите избори за поста са през 2019 г. Тереза Герова", "date": "2017.09.13", "title": "FAZ: Жан-Клод Юнкер ще изнесе годишната си реч за състоянието на ЕС"}
{"url": "http://www.focus-news.net/news/2017/09/13/2435234/varna-obshtinskiyat-savetnik-ot-gerb-ivo-ivanov-organizira-priemna-za-grazhdani.html", "text": "Общинският съветник от ПП ГЕРБ – Варна Иво Иванов ще се срещне с граждани, съобщиха от пресцентъра на ГЕРБ – Варна. Приемното време е от 14.00 до 16.00 часа в офиса на партията на ул. „Георги Бенковски” №1. \r\nЗаписвания могат да се правят на тел: 052 / 600 015.", "date": "2017.09.13", "title": "Варна: Общинският съветник от ГЕРБ Иво Иванов организира приемна за граждани"}
{"url": "http://www.focus-news.net/news/2017/09/13/2435235/the-local-desetki-hilyadi-izlyazoha-na-parvi-mashtabni-protesti-sreshtu-planovete-za-reformi-na-emanyuel-makron.html", "text": "Десетки хиляди граждани на Франция излязоха на протести в цялата страна, насочени срещу промените на трудовото законодателство, предложени от новия държавен глава Еманюел Макрон, съобщава вестник The Local в местната си редакция. \r\nДенят на национални стачки и митинги се разглежда като важен тест за Макрон, който е заложил президентството си върху преструктурирането на слабата икономика на Франция. Най-големият синдикат в страната (CGT) показа убедително, че може да мобилизира огромна част от своите привърженици. \r\nВъв вторник вечерта CGT съобщи, че в Париж са се събрали около 60 хил. протестиращи, докато полицията понижи броят на участниците в демонстрациите до „скромните“ 24 хил. души.\r\nДанните за включилите се в протестите обаче се следят отблизо, тъй като се считат за важен показател за силата на съпротива срещу реформите на Макрон. \r\nСлужителите на железниците, студентите и работниците от обществения сектор бяха сред тези, които избраха да изразят несъгласието си, като излязат по улиците.\r\n„Големият проблем е липсата на сигурност за служителите. Никога не знаеш какво ще се случи в една компания. Как може да се очаква да планираш бъдещето, ако нямаш сигурност?\", споделя пред изданието един от участниците в мащабните демонстрации в Париж.  Тереза Герова", "date": "2017.09.13", "title": "The Local: Десетки хиляди излязоха на първи мащабни протести срещу плановете за реформи на Еманюел Макрон"}
{"url": "http://www.focus-news.net/news/2017/09/13/2435236/emil-kabaivanov-kmet-na-karlovo-3-miliona-leva-sa-otdeleni-za-remont-na-patya-karlovo-banya.html", "text": "3 милиона лева за улеснение на трафика в общината са отделени за ремонт на пътя Карлово - Баня. Това каза в сутрешния блок „Добро утро, България“ на Радио „Фокус“ кметът на Карлово Емил Кабаиванов. По думите му, трасето е с дължина 8 км, като сериозни ремонтни дейности по него не са били извършвани през последните 30 години. През миналата година е била инициирана подписка за спешен ремонт на участъка. „Цялото движение от Карлово и региона към Пловдив минава през него. Първоначалният бюджет на ремонта, който трябваше да бъде реализиран преди 2 години, но за съжаление средствата бяха насочени към друг участък от републиканския път извън Пловдивския регион - беше 12 милиона. Сега той е 3 милиона, но и с тези средства ще може да бъде подменен изцяло асфалтът. Надявам се, че слоевете ще бъдат два: базов и износващ, както и да бъде ремонтирана прилежащата към пътя техническа инфраструктура - канавки, сигнализация“, обясни той. \r\nЕмил Кабаиванов каза, че 400 хиляди лева е годишната субсидия на държавата за поддръжка на инфраструктурата в общината, които обаче се оказват недостатъчни. Приоритет ще бъде ремонт на пътя Карлово – Дъбене – Войнягово – Климент, чиято реализация ще се случи по ОП „Развитие на селските райони“, а подписването на договора предстои, коментира още градоначалникът.", "date": "2017.09.13", "title": "Емил Кабаиванов, кмет на Карлово: 3 милиона лева са отделени за ремонт на пътя Карлово - Баня"}
{"url": "http://www.focus-news.net/news/2017/09/13/2435237/burgas-obshtinata-podkrepya-kampaniyata-ubiy-skorostta-spasi-dete.html", "text": "Община Бургас подкрепя кампанията „Убий скоростта, спаси дете”. Инициативата, чието начало е дадено през 2004 г., насочва вниманието на шофьорите и обществото към застрашителния брой пътни произшествия, чиито жертви са деца. Това съобщиха от пресцентъра на Община Бургас. За тази цел се избира най-видимата за всички шофьори мобилна платформа - задното стъкло на превозните средства от градския транспорт. През следващите дни из обществените автобуси в редица големи български градове, сред които и Бургас, ще бъдат позиционирани общо 600 стикера с визията и логото на кампанията. \r\nОсвен тях, в Бургас и Варна ще бъдат монтирани 30 броя информационни табели на кампанията „Убий скоростта, спаси дете!” в близост до училища. Такива знаци са поставени през 2015 г. в София и през март 2017 г. в Благоевград. Тази година е планирано боядисване на пешеходни пътеки в няколко града. В Бургас това ще се случи с участието на кмета Димитър Николов от 11.00 часа.", "date": "2017.09.13", "title": "Бургас: Общината подкрепя кампанията „Убий скоростта, спаси дете!”"}
{"url": "http://www.focus-news.net/news/2017/09/13/2435238/ria-novosti-v-astana-zapochva-shesti-krag-ot-mirnite-pregovori-za-siriya.html", "text": "В сряда, 13 септември, в столицата на Казахстан започва шести кръг от мирните преговори за Сирия, предава РИА Новости.\r\nНовият етап от дискусиите ще бъде открит с разгорор на работните групи на страните гаранти на примирието в близкоизточната република. Срещите ще преминат при закрити врати. Планира се първоначало да се проведат разговори в двустранен формат, след което към срещите ще се присъединят представители на ООН.\r\nПреговорите ще продължат три дни.  Тереза Герова", "date": "2017.09.13", "title": "РИА Новости: В Астана започва шести кръг от мирните преговори за Сирия"}
{"url": "http://www.focus-news.net/news/2017/09/13/2435239/sz-martin-shults-poiska-s-pismo-do-kantslera-na-frg-provezhdaneto-na-vtori-televizionen-debat.html", "text": "Кандидатът на германските социалдемократи за канцлерския пост в Берлин – Мартин Шулц, изрази желание за организирането на втори пряк телевизионен дебат с основния си опонент за висшия държавен пост – Ангела Меркел, съобщава баварският ежедневник Die Sueddeutsche Zeitung.\r\nВ изявление пред местни медии, Шулц подчерта, че много от въпросите, които вълнуват гражданите на ФРГ, не са засегнати в дебата, проведен на 3 септември. Ето защо той е написал и изпратил писмо до лидера на Съюза (ХДС/ХСС), в който официално е отправил молба за организирането на втори дебат с него. Такъв обаче едва ли ще има – Меркел вече подчерта, че е изразила мнението си по всички важни въпроси. Тереза Герова", "date": "2017.09.13", "title": "SZ: Мартин Шулц поиска с писмо до канцлера на ФРГ провеждането на втори телевизионен дебат"}
{"url": "http://www.focus-news.net/news/2017/09/13/2435240/sofiya-vavezhda-se-organizatsiya-na-dvizhenieto-za-otbelyazvaneto-na-denya-na-sofiya-na-17-septemvri.html", "text": "Въвежда се организация на движението за отбелязването на Деня на София на 17.09.2017 г, съобщиха от пресцентъра на Столична община.  Забранява се престоят и паркирането, с изключение на автомобилите на участниците в мероприятието, както следва: \r\nОт 08.00 до 12.30 часа на 17.09.2017 г. на: \r\n- ул. „Оборище” между пл. „Св. Александър Невски” и ул. „Г.С.Раковски”; \r\n- северната дъга на пл. „Св.Александър Невски”; \r\n- пл. „Николай Гяуров”. \r\nОт 13.00 часа до приключване на мероприятието на 17.09.2017 г. на ул. „Г.Бенковски” между ул. „Славянска” и ул. „Иван Вазов”. \r\nОт 10.30 часа до приключване на мероприятието на 17.09.2017 г. се забранява влизането на пътни превозни средства в двете посоки по ул. „Оборище” между ул. „Г.С.Раковски” и ул. „Дунав”. Столична дирекция на вътрешните работи осигурява охрана, постове за контрол и регулиране на движението.", "date": "2017.09.13", "title": "София: Въвежда се организация на движението за отбелязването на Деня на София на 17 септември"}
{"url": "http://www.focus-news.net/news/2017/09/13/2435241/ukrayna-zapochna-voennoto-uchenie-rapid-trident-s-uchastieto-na-voennosluzheshti-ot-15-strani-mezhdu-koito-i-sasht.html", "text": "На територията на Украйна започна военното учение Rapid Trident с участието на военни части от 15 страни, между които и САЩ, предава украинската информационна телевизия \"Канал 5\".\r\nУчението ще се проведе в района на военната база край град Яворов, на около 50 км западно от град Лвов и  в него ще участват общо 2500 военнослужещи от САЩ, Украйна, Канада, България, Грузия, Естония, Италия, Латвия, Литва, Молдова, Норвегия, Полша, Румъния, Турция и Великобритания.\r\nМолдовското участие до самото начало на учението беше под въпрос, след като президента на страната Игор Додон разпореди да се отмени подготовката на военнослужещите и обяви отказ от участие в Rapid Trident.\r\nВъпреки това, по решение на правителството, молдовските военни са пристигнали в Украйна.\r\nКонтингентът на САЩ и Канада има численост от 500 души, а Украйна участва с около 1000 военнослужещи, повечето от които с боен опит от военните действия в Донбас.\r\nВ учението ще участват лека бронирана техника, както и два хеликоптера \"Ми-8\" и самолети \"Ан-26\" и \"С-130\" за медицинска евакуация и транспортиране на личен състав.\r\nОт украинска страна командващ на учението е полковник Сергей Литвино, а от американска - полковник Дейвид Джордан.\r\nRapid Trident ще продължи две седмици и започва дни преди началото на руско-белоруското учение \"Запад 2017\", в което ще се включат 12 700 военни на двете страни. Полша и прибалтийските страни, Литва, Латвия и Естония, вече изразиха загриженост от засиленото руско присъствие близо до границите си. Агенция \"Фокус\" припомня:\r\nУченията Rapid Trident се провеждат ежегодно от 2006 г. в рамките на програмата \"Партньорство за мир\". През 2016 г. в него участваха 1800 военнослужещи от 14 страни.. Тереза Герова", "date": "2017.09.13", "title": "Украйна: Започна военното учение Rapid Trident с участието на военнослужещи от 15 страни, между които и САЩ"}
{"url": "http://www.focus-news.net/news/2017/09/13/2435242/vitsepremierat-ekaterina-zaharieva-evropeyskite-darzhavi-sa-gotovi-da-nalozhat-dori-samostoyatelni-i-oshte-po-silni-sanktsii-sreshtu-severna-koreya.html", "text": "Европейските държави са готови да наложат дори самостоятелни и още по-силни санкции срещу Северна Корея. Това каза в предаването „Денят започва“ по БНТ вицепремиерът и министър на външните работи Екатерина Захариева за поредния ядрен опит в Северна Корея. „Доста често имаше провокации, но това беше най-силният опит. България беше една от първите държави, която осъди този опит – реагирахме веднага. Единственият път за решаване е мирният. Натискът, който се опитваме да окажем чрез санкциите, е този мирен път. Трябва да работим с партньорите, трябва да работим с Русия, Китай. Радваме се, че успяха да постигнат единодушие, които се предложиха на Съвета за сигурност в ООН преди два дни, засилиха се санкциите, увеличи се вносът на петролни продукти, блокираха се някои от сметките, забрани се работата на севернокорейци”, обясни Захариева. По думите й, когато се налагат подобни санкции, се обръща внимание те да не засегнат населението, но със сигурност те ще му се отразят. \r\nЕвропейските държави са готови да наложат дори самостоятелни и още по-силни санкции срещу Северна Корея, подчерта министър Захариева. „Няма как да променим режима там. Това би означавало въоръжено решение на въпроса. Искаме да водим диалог, но истината е, че понякога те не искат. България е една от 7-те държави от ЕС, които имат представителство там, с доста ограничен състав, без посланик. Във всяка една от държавите, които имат постоянно представителство, трябва да се води диалог чрез, например, хуманитарна помощ за населението, за да видят те, че ние нямаме скрит дневен ред. А по-скоро – абсолютното желание на цялата международна общност за това да няма ядрено оръжие на Корейския полуостров. Не е решението сега в Южна Корея да разположим ядрени глави. Трябва да се работи с Япония, Южна Корея, Русия и Китай“, каза още Екатерина Захариева.", "date": "2017.09.13", "title": "Вицепремиерът Екатерина Захариева: Европейските държави са готови да наложат дори самостоятелни и още по-силни санкции срещу Северна Корея"}
{"url": "http://www.focus-news.net/news/2017/09/13/2435243/pregled-na-osnovnite-temi-v-dobrudzhanskiya-pechat.html", "text": "„24 години с по-добрия вестник „Нова добруджанска трибуна“, гласи челото на печатното издание днес. Първата частна медия, която след 9 септември 1944 година стартира в Толбухински окръг тогава, е с мисията да отстоява свободното слово и мисъл. През годините е създаден и сайт, с който успехите и проблемите на областта стават достояние на читателите в глобален мащаб. „РИОСВ разпореди спиране на строежа в село Българево“, съобщава всекидневникът. Мярката е предприета, тъй като досега няма в инспекцията подадени, съгласувани и одобрени инвестиционни предложения за имота в землището на община Каварна. За случаи, при които тийнейджъри стрелят с пистолети по прозорци и тераси, съобщава вестникът. Алармирали са жители на добричкия квартал „Добротица“. Тези семейства, на които жилището е застраховано, са получили обезщетения. Прокурор е коментирал, че проблемите с вандалските прояви в града се задълбочават и това основно е свързано с възпитанието на младите хора. „852-ма жители на областта са имигрирали в чужбина през 2016-та“, съобщава на първа страница другият регионален вестник  „Добруджанска трибуна“. Преместилите се в друго населено място в страната са над 2 500 души, това показват данни на Статистическото бюро в Добрич. Извън страната най-желаните дестинации са Германия, където са имигрирали 21% от гражданите, следват Великобритания (18%) и Испания (14%). Преселилите се пък от чужбина в Добричка област граждани са от Турция – най-многобройни, и по-малко от Русия и Украйна. В рубриката „Акценти“ – „Половината общини в Добричко са без доброволни формирования за защита при бедствия“. Първо заседание на новосформирания Областен съвет за намаляване на риска от бедствия се е провело вчера. По първа точка от дневния ред са приети правила за работа на съвета. Представени са били доклади, според които само в четири общини в областта има сформирани доброволни формирования за действие в случаи на бедствие – в общините Тервел, Балчик, Генерал Тошево и Крушари. От спортната страница – „Контроли с „Войводина“ правят волейболистите“. Предвидените две контроли между мъжките отбори на „Добруджа 07“ и „Войводина“ (Нови Сад) ще преминат според първоначалната договорка. Сърбите са на лагер в Добрич, затова двете срещи ще се състоят днес и утре от 18,00 часа в зала „Добротица“. Входът за срещите е свободен.", "date": "2017.09.13", "title": "Преглед на основните теми в добруджанския печат"}
{"url": "http://www.focus-news.net/news/2017/09/13/2435244/pazardzhik-oblastnata-epizootichna-komisiya-shte-zasedava-izvanredno.html", "text": "Извънредно заседание на Областната епизоотична комисия свиква областният управител на Пазарджик Стефан Мирев. Това съобщи за Радио „Фокус“ - Пазарджик Мария Ловчинова от областната администрация. Тя обясни, че заседанието се свиква във връзка със заповед на Изпълнителния директор на Българската агенция по безопасност на храните по повод констатирани нарушения с търговия на животни на нерегламентирани и регламентирани пазари. „Ще бъде обсъдена организацията за извършване на проверки и предприемането на конкретни мерки на територията на област Пазарджик“, допълни Ловчинова. Заседанието ще се проведе от 10.30 часа в Приемна зала на областната администрация в Пазарджик.\r\nВаня НИКОЛОВА", "date": "2017.09.13", "title": "Пазарджик: Областната епизоотична комисия ще заседава извънредно"}
{"url": "http://www.focus-news.net/news/2017/09/13/2435245/haskovo-initsiativata-rozov-kemper-na-fondatsiya-edna-ot-8-shte-gostuva-v-grada.html", "text": "Инициативата „Розов кемпер“ на фондация „Една от 8“ ще гостува от 09.00 часа пред болницата в Хасково. Това съобщиха от пресцентъра на Община Хасково. „Розов кемпер на Една от 8“ е част от проекта „Сърдечни приятелки“. В рамките на 6 месеца той ще обиколи 25 града в страната и главни онкологични болници.\r\nДейностите, които ще се предлагат в „Розовия кемпер на Една от 8“ са:\r\n- индивидуални информационни и практически консултации;\r\n- индивидуални психологически консултации;\r\n- техники за справяне със стреса;\r\n- съвети за хранене по време на лечение;\r\n- арт-терапии;\r\n- групови занимания;\r\n- съвети от професионален гримьор;\r\n- раздаване на аксесоари за жени с рак на гърдата и др.;\r\n- кулинарен блогър ще готви в кухнята на кемпера.", "date": "2017.09.13", "title": "Хасково: Инициативата „Розов кемпер“ на фондация „Една от 8“ ще гостува в града"}
{"url": "http://www.focus-news.net/news/2017/09/13/2435246/sofiya-vavezhda-se-organizatsiya-na-dvizhenieto-za-provezhdane-na-sabitieto-evropa-na-edna-sofiyska-ulitsa-na-30-septemvri.html", "text": "Въвежда се организация на движението за провеждане на събитието „Европа на една софийска улица” на 30.09.2017 г. Това съобщиха от пресцентъра на Столична община.\r\nОт 08.00 до 19.00 часа на 30.09.2017 г. се забранява престоят и паркирането, както следва: \r\n- на ул. „Бистрица” между ул. „Цар Самуил” и ул. „Бистрица” № 7а; \r\n- на ул. „Цар Самуил” между ул. „Иван Денкоглу” и ул. „Солунска”. \r\nОт 10.00 до 19.00 часа на 30.09.2017 г. се забранява влизането на пътни превозни средства, както следва: \r\n-  по ул. „Цар Самуил” между ул. „Солунска” и ул. „Иван Денкоглу”; \r\n- ул. „Иван Денкоглу” между ул. „Кн. БорисІ” и ул. „Цар Самуил”; \r\n- ул. „Бистрица” между бул. „Христо Ботев” и ул. „Цар Самуил” \r\nСтолична дирекция на вътрешните работи да осигурява охрана, постове за контрол и регулиране на движението.", "date": "2017.09.13", "title": "София: Въвежда се организация на движението за провеждане на събитието „Европа на една софийска улица” на 30 септември"}
{"url": "http://www.focus-news.net/news/2017/09/13/2435247/politico-kraynata-desnitsa-v-sofiya-predizvikva-zagrizhenost-v-bryuksel-s-ogled-predstoyashtoto-balgarsko-predsedatelstvo-na-saveta-na-es.html", "text": "Брюксел се подготвя за взрив на българския ултранационализъм, коментира Хари Купър в статия за електронното издание Politico.\r\nСлед като стана ясно, че София поема ротационното председателство на ЕС през януари, политици и длъжностни лица в Брюксел алармираха за „Обединени патриоти“ (ОП) – коалиция от три крайнодесни партии, които са част от правителството на премиера Бойко Борисов. \r\nПо време на шестмесечния мандат на председателството на България министрите на ОП ще играят роля в ръководството на Съвета на Европейския съюз, който представлява 28-те правителства в ЕС.\r\nЛидерите на ОП вече  демонстрираха расистка реторика към ромското малцинство в България, застъпват се насилие с цел предотвратяване на влизането на мигранти в Европа и публично изразиха съмнение, че причинените от човека промени на климата са проблем. Експерти по човешките права вече определиха тези български политици като „ултранационалисти/фашисти\" и припомнят, че те ще участват в обсъждането на чувствителни теми като европейския единен пазар и екологичната политика.\r\nЕдин от лидерите на ОП, вицепремиерът Валери Симеонов, публично описа ромите като „свирепи маймуни“. А Красимир Каракачанов, който в качеството си на министър на отбраната ще участва в Съвета по външни работи на ЕС, заяви наскоро, че ЕС и НАТО трябва да спрат влизането на мигрантите в Европа „със силата на оръжията, ако е необходимо\".\r\nМинистърът на околната среда Нено Димов, който ще ръководи Съвета по околна среда по време на българското председателство, заяви през 2015 г., че изменението на климата е „по-скоро манипулация, отколкото от сериозна загриженост\".\r\nДлъжностни лица в Брюксел заявиха, че са дълбоко притеснени от важната роля, която  лидерите на ОП скоро ще играят в делата на ЕС.\r\n„Във времена, когато [президентът на САЩ Доналд] Тръмп защитава нацистки симпатизанти, трябва да гарантираме, че председателството на Съвета показва единство, че няма място за фашистки идеи в Европейския съюз\", заяви Ги Верхофстат, евродепутат и бивш премиер на Белгия, който ръководи Алианса на Либерали и демократи за Европа (АЛДЕ). Той увери, че евродепутатите ще следят изкъсно действията на ОП.\r\nНа въпрос от Politico за реториката на ОП, комисарят по правосъдието Вера Йоурова, която отговаря за насърчаването на интеграцията на ромските общности в Европа, заяви: „Това е абсолютно неприемливо ... раздразнена съм от тази ситуация\". Политиката на новото правителство към ромите ще бъде предмет на „интензивни\" дискусии със София през следващите месеци, допълни чешкият политик. \r\nИма случаи, в които лидерите на ОП се опитаха да превърнат своята националистическа реторика в действие. По-рано тази година Симеонов и Каракачанов, който е и лидер на ВМРО, се присъединиха към протестиращи, които се опитаха да блокират българо-турската граница, за да спрат етническите турци да гласуват на изборите. \r\nВМРО „е известно с това, че системно разпространява омраза към съседните народи на Балканите, както и антициганска пропаганда\", се казва в доклад на Комисията на Съвета на Европа срещу расизма и нетолерантността.\r\nСъщият доклад описва ВМРО и Националния фронт за спасението на България, воден от Симеонов, като \"ултранационалистки/фашистки\", а Волен Сидеров - лидер на „Атака“, третата партия в ОП, като човек с „открити расистки възгледи\".\r\nТази година крайнодесните партии не успяха да влязат в управлението на нито една друга европейска държава. Но ОП подписа коалиционно споразумение с ГЕРБ, след като партията на Бойко Борисов не успя да спечели парламентарно мнозинство на предсрочни избори през март. Йозеф Даул, лидер на Европейската народна партия, в която членува ГЕРБ, още тогава определи ОП като неприемлив коалиционен партньор, припомня изданието. \r\nСпоред някои европейски политици, въпреки острата реторика на ОП, Борисов твърдо отговаря за правителството.\r\n„Досега няма доказателства, че Борисов ще се противопостави на европейската политика\", заяви Елмар Брок, германски евродепутат, който доскоро бе председател на Комисията по външни работи на парламента.\r\nИ докато преди няколко години реториката на ОП към мигрантите и Турция се възприемаше като прекрачване на границите, то днес мнозина предполагат, че поне някои от техните идеи вече са прегърнати от някои от водещите европейски политици.\r\n„Попитайте ги защо [германският канцлер Ангела] Меркел изпраща имигранти обратно в Афганистан. Това показва, че имахме право.\", отбеляза евродепутатът Ангел Джамбазки.  Тереза Герова", "date": "2017.09.13", "title": "Politico: Крайната десница в София предизвиква загриженост в Брюксел с оглед предстоящото българско председателство на Съвета на ЕС"}
{"url": "http://www.focus-news.net/news/2017/09/13/2435248/pregled-na-osnovnite-temi-v-starozagorskiya-pechat.html", "text": "„Британски блогър, спец по „тъмен туризъм”, предвожда група за влизане в Чинията” е водещо заглавие от страниците на вестник „Старозагорски новини”. Един от най-известните експерти в областта на т. нар.тъмен туризъм и автор на блог, рекламиращ необичайните пътешествия в изоставени от човечеството мегапаметници - британецът Дармън Рихтер, ще доведе в България през седмицата любители на екстремните преживявания, съобщава австрийският вестник „Der Standard” в неделното си издание. Статията е озаглавена: „Защо България е най-добрата дестинация за „тъмен туризъм” и от нея става ясно, че блогърът води със себе си група „тъмни туристи” от САЩ, Великобритания, Германия и Австрия, обединени от общия си интерес към т. нар. съветска архитектура. В България британецът има намерение да покаже на последователите на „тъмния туризъм” 7 архитектурни забележителности от соца, като финалът на тура е планиран да завърши на Бузлуджа. Стартът ще бъде даден от София пред ошарения с графити Паметник на Съветската армия. Маршрутът включва Музея на социалистическото изкуство, Триумфалната арка в Троян, паметника „Създатели на българската държава” в Шумен. Оттам те отиват във Варна, където ще си пробват уменията в паркур върху „открития фитнес” - паметника на Българо-съветската дружба, открит през 1978 г. Програмата на последователите на „тъмния туризъм” включва още Монумента „Бранителите на Стара Загора”, за който британецът казва: „Сложната система с абстрактно знаме, конкретни цифри и интересен модел на земята е огромна. Един пазач гарантира, че няма вандализъм. Руската общност на града се грижи за запазването на паметника”. Финалът ще е на връх Бузлуджа, за който Дармън Рихтер обяснява: „Бузлуджа е икона сред комунистическите паметници, построен е в чест на социалистическото движение в България. След падането на комунистическия режим през 1989 г., никой не се чувства отговорен за поддръжката му. Покривът е разбит на много места, през зимата вали сняг в интериора, който след това добива вид на един различен свят”. „Посещението на Бузлуджа (б.р. Чинията) е строго забранено и е цяло приключение да се влезе в района. Държавата дори е наела охранителна фирма, която е монтирала камери. Ако имате късмет да срещнете местни хора, идващи отвътре, те ще ви отворят задния люк, за да влезете нелегално. Някои се изкачват в пълен мрак през тесен тунел по високия 107 м пилон нагоре, покрай счупените стъклени прозорци с червена звезда. За тези, които останат по-долу: гледката на Стара планина от 1141 м, колкото е висок вр. Бузлуджа, на който „комунистическото НЛО”, се е приземило, е толкова впечатляваща”, допълва британският блогър. От Областната администрация в Стара Загора припомнят, че влизането в обекта е забранено, охраната се осъществява от частната фирма „Кремък”. \r\n„Министър Красимир Вълчев в Казанлък: Да не пращаш децата си на училище е престъпление и ние ще работим за криминализирането му”, е друга водеща тема в изданието. Работна среща на директори на училища, детски градини от община Казанлък и екипите по обхват по междуинституционалния механизъм беше част от програмата за гостуването на министъра на образованието и науката Красимир Вълчев в града. Освен по механизма за съвместна работа на институции по обхващане и задържане в образователната система на деца и ученици в задължителна предучилищна и училищна възраст, ръководителите на звена в образованието в Казанлък поставиха множество въпроси по новата Нормативна уредба. Министър Вълчев подкани педагозите да използват възможностите на социалната система, за да привличат повече деца. „Може да предлагате помощи в натура, ако семействата нямат достатъчно пари за дрехи, обувки, учебници и помагала. Може да плащате таксите за детска градина като помощ на родителите. Осигурили сме тези възможности, обсъждаме и други. За правителството да не пращаш децата на детска градина или училище е равно на престъпление и ние ще работим в посока криминализирането му. Предстоят разговори какви са вариантите това да се случи”, обясни министър Вълчев. Той увери, че и на другите места в страната механизмът работи добре и екипите подхождат професионално. В срещата, провела се в Информационния център на ул. „Искра” No 4, след откриването на новия Национален център по природоматематически науки към ППМГ „Никола Обрешков”, участие взеха още кметът на Община Казанлък Галина Стоянова, областният управител Гергана Микова и началникът на Регионалното управление по образование Татяна Димитрова. Министър Красимир Вълчев съобщи и за предстоящия старт на нови национални програми за обновяване на материалната база и получи уверенията на присъстващите, че Казанлък ще бъде активен кандидат по тях. \r\n„Освобождават от работа учителка заради посегателство върху 7-годишно дете”, информира изданието. Учителката в Детска градина „Мечо Пух” в Стара Загора, срещу която майка на 7-годишно дете се ожали в социалната мрежа, ще бъде освободена от работа. „Освобождаването ще стане на 14 октомври т.г.”, потвърди пред вестника началникът на отдел „Образование, младежки дейности и спорт” в Община Стара Загора Пенка Чавдарова. По думите й, позволилата си посегателство над детето 62-годишна педагожка ще напусне работата си на основание писмените обяснения, които е дала и в които е потвърдила посегателството, както и според Кодекса на труда. „Решихме да бъде освободена, а не уволнена, защото все пак е в края на трудовия си път. Така че освобождаването ще стане заради навършени за пенсия години. Но това е вид наказание, защото учителката няма достатъчно стаж, за да се пенсионира, ще трябва да отработва липсващите години или да остане известно време без работа”, уточни Чавдарова.", "date": "2017.09.13", "title": "Преглед на основните теми в старозагорския печат"}
{"url": "http://www.focus-news.net/news/2017/09/13/2435249/parlamentat-nyama-da-zasedava-v-petak.html", "text": "Парламентът няма да заседава в петък, предаде репортер на Агенция „Фокус“. Предложението бе подкрепено със 183 гласа „за“, 1 „против“ и 3 „въздържали се“. Вместо това заседанието се измества във вторник на 19 септември с идентична програма на тази, която щеше да бъде проведена на 15 септември. „При всички случаи ще бъде включен парламентарен контрол три часа. С оглед на това, което ще бъде като завършеност от парламентарните комисии днес, ще предложа утре на вашето внимание конкретна програма, която да бъде подложена на гласуване“, обясни председателят на Народното събрание Димитър Главчев. По думите му решението е предложение на председателски съвет и единодушно предложено. \r\nЛюба АЛЕКСИЕВА", "date": "2017.09.13", "title": "Парламентът няма да заседава в петък"}
{"url": "http://www.focus-news.net/news/2017/09/13/2435250/shumen-obshtinskata-epizootichna-komisiya-opredeli-grafik-za-proverki-na-pazarite-za-zhivotni.html", "text": "Заседание на Общинската епизоотична комисия ще се проведе от 10.00 часа в зала 363 на общината. Това съобщиха от пресцентъра на Община Шумен. Кметовете на селата от общината ще бъдат запознати с изискванията към пазарите за животни. Ще бъде изработен и график за извършване на съвместни проверки с ОДБХ и МВР.", "date": "2017.09.13", "title": "Шумен: Общинската епизоотична комисия определи график за проверки на пазарите за  животни"}
{"url": "http://www.focus-news.net/news/2017/09/13/2435251/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус\" от Планинската спасителна служба (ПСС) към БЧК. Слаб вятър духа по билата. Сутрешните температури са между между 6 и 15 градуса. Работи кабинковият лифт на Боровец, лифтът в Банско и 2-ра и 4-та линия на Пампорово. През изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.13", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/13/2435252/georgi-dimov-bivsh-generalen-konsul-na-balgariya-v-odrin-predpochitaniyat-podhod-na-evropa-kam-turtsiya-e-zapazvane-na-dialoga-s-neya.html", "text": "Предпочитаният подход на Европа към Турция е запазване на диалога с нея и незатваряне на врата за членство в Съюза. Това каза в сутрешния блок „Добро утро, България“ на Радио „Фокус“ бившият генерален консул на България в Одрин Георги Димов по повод призивите на ООН за прекратяване на извънредното положение в югоизточната ни съседка. По думите му Турция е важен играч в Европа като множество въпроси ще зависят от нея и занапред. „Вероятно ще се търси едно средно положение. Продължавам да съм на мнение, че диалогът с Анкара не бива да се прекъсва. Според мен той ще се води именно от тази гледна точка - да се покаже, че опозицията и несъгласните с Ердоган, средите, които искат нова свободна и демократична Турция, не са изоставени и от друга - в рамките на този диалог има възможности за въздействие върху югоизточната ни съседка. Историята го е показвала и сега ще го покаже много по-ясно, че Турция разбира единствено от икономически натиск и санкции“, обясни той. Относно обтегнатите отношения между Анкара и Берлин и предстоящите избори в Германия, Георги Димов коментира, че всички подобни авторитарни режими, като този на турския президент Реджеп Ердоган, разчитат и се уповават на резултатите от вота.", "date": "2017.09.13", "title": "Георги Димов, бивш генерален консул на България в Одрин: Предпочитаният подход на Европа към Турция е запазване на диалога с нея"}
{"url": "http://www.focus-news.net/news/2017/09/13/2435253/d-r-tinka-troeva-shte-tarsya-pravata-si-v-sada.html", "text": "Уволнената вчера доктор Тинка Троева, която беше директор на Фонда за лечение на деца, ще търси правата си по съдебен път. Това каза тя в ефира наБНТ. Троева е категорична, че случаят, за който е наказана с уволнение, а именно изпращането на бебе в Германия за чернодробна трансплантация, е решен според правилата и отхвърли обвиненията за лични връзки с германската клиника.\r\n\"Не очаквах министерството и лично министърът на здравеопазването да стигне до тук, така че съм си потърсила адвокат и ще правя изявление само с негово съгласие. И след като обсъдя с него това, което казвам. Разбира се, че ще се защитавам. досега съм живяла почтен живот. Това, което каза министърът, мога да го оборя\", каза д-р Троева.", "date": "2017.09.13", "title": "Д-р Тинка Троева: Ще търся правата си в съда"}
{"url": "http://www.focus-news.net/news/2017/09/13/2435254/die-presse-konfliktat-s-iztochna-evropa-paralizira-deystviyata-na-zhan-klod-yunker.html", "text": "След кризата с еврото и безпрецедентната бежанска вълна идва време за ново начало в Европейския съюз – и Жан-Клод Юнкер е наясно с това, коментира австрийският национален ежедневник Die Presse. \r\nБъдещите перспективи за развитие вече са разработени, а в сряда председателят на Европейската комисия ще ги разясни пред евродепутатите в Страсбург. В своята годишна реч за състоянието на ЕС, Юнкер ще представи плановете си за изграждането на социален съюз и по-тясно сътрудничество по въпросите за сигурността между страните от Общността. Представени ще бъдат и други инициативи. Шансовете за тяхната реализация обаче са ниски, коментират от редакцията. Причината: „Разделението между Източна и Западна Европа е тежест за моите действия и намерения“, призна люксембургският политик в интервю, като допълни, че инициативите му са „смазвани“ от разцеплението в Съюза. Тереза Герова", "date": "2017.09.13", "title": "Die Presse: Конфликтът с Източна Европа парализира действията на Жан-Клод Юнкер"}
{"url": "http://www.focus-news.net/news/2017/09/13/2435255/sindikatat-na-mvr-organizira-protest-na-14-septemvri-v-sofiya-i-varna.html", "text": "Полицаи и пожарникари организират протест на 14 септември в София и Варна. Това се посочва в писмо, изпратено до медиите от Синдикална федерация на служителите в МВР. В столицата протестът ще започне от 12.30 часа на пл. „Народно събрание” с брифинг на тема „ПБЗН: ефективна ли е за гражданите?”. В него участие ще вземат зам.-председателите на УС на СФСМВР Борис Прешелков, Ивайло Димитров, Илия Кузманов и Илия Хрисимов. Очаква се те да отговорят на въпросите за ефективността и обезпечеността на Пожарната служба, за липсата на социален диалог в МВР, както и да коментират проблемите в ГД ПБЗН и негативният ефект, до който ще доведе тяхното задълбочаване.\r\nВъв Варна протестът ще се проведе пред филиала на театър „Стоян Бъчваров” (градината зад часовниковата кула) от 18.30 часа.", "date": "2017.09.13", "title": "Синдикатът на МВР организира протест на 14 септември в София и Варна"}
{"url": "http://www.focus-news.net/news/2017/09/13/2435256/pregled-na-osnovnite-temi-v-blagoevgradskiya-pechat.html", "text": "„Шефът на РУО Ивайло Златанов: Край на екскурзиите през учебно време, ще уволнявам директори, прекратили трудови договори на учители през май и юни“ е водещо заглавие на вестник „Струма”. Шефът на РУО обяви на провела се среща с учители и директори, че „учители“ не е сезонна работа. Друго заглавие в изданието е „Софийският антимафиот Даниел Луков оглави БОП – Благоевград“. Той сменя Симеон Симеонов, който заемаше временно длъжността за срок от една година. „С водосвет откриха скейт парка в Дупница“, информираизданието. По темата се посочва, че младежите от града са благодарни на кмета Методи Чимев за придобивката, като се похвалиха: „Вече ни идват на гости скейтъри от Благоевград и Симитли“.\r\nВодещото заглавие в другия ежедневник „Вяра“ е „Сметището на Дупница отново пламна, гъст смрадлив дим обгази града, жк „Бистрица“ под димна завеса, хората в паника“. Въпросното сметище често създава проблеми. Допълнителна „екстра“ сега е бил и духащият вятър, който е разнесъл задушливата миризма на по-далечно разстояние. Друго заглавие във вестника е „Зам.-министър д-р Евгени Стоянов представи пред студенти и преподаватели на ЮЗУ антикорупционния закон, модератор на срещата бе проф. Вучков“. Правно-историческият факултет на висшето учебно заведение е бил домакин на срещата.", "date": "2017.09.13", "title": "Преглед на основните теми в благоевградския печат"}
{"url": "http://www.focus-news.net/news/2017/09/13/2435257/sport-yuliya-stamatova-zapochna-s-pobeda-na-turnira-v-antaliya.html", "text": "Юлия Стаматова започна с победа участието си в турнира в турския град Анталия. Поставената под номер седем в основната схема надви с 6:0, 6:2 американската тенисистка Британи Колинс в мач, продължил 62 минути.\r\nАни Вангелова започва днес участието си в турнира с двубой срещу Ралука Сербан от Румъния, поставена под номер едно в основната схема.", "date": "2017.09.13", "title": "Спорт: Юлия Стаматова започна с победа на турнира в Анталия"}
{"url": "http://www.focus-news.net/news/2017/09/13/2435258/dobrich-rehabilitatsiya-i-chastichni-remonti-na-asfaltova-nastilka-se-izvarshvat-po-nyakolko-patni-otsechki-v-oblastta.html", "text": "Рехабилитация и частични ремонти на асфалтова настилка се извършват по няколко пътни отсечки в област Добрич, няма въведена времена промяна в организацията на движение на автомобили, предаде кореспондентът на Радио „Фокус” – Варна. Частични ремонтни дейности на асфалтовата настилка се извършват между селата Захари Стояново и Дуранкулак, също и между селата Жегларци и Кочмар. Очаква се дейностите да приключат до 15 септември. В рехабилитация са отсечки от Околовръстния път на Добрич и пътят Варна-Добрич-Кардам. Като обходен маршрут за град Варна и обратно може да се ползва пътя Добрич-Оброчище- Рогачево-Кичево- Варна или Добрич-курортен комплекс „Албена“-Кранево- курортен комплекс „Златни пясъци“- Варна. Удължен е срокът на въведеното ограничение за движение на МПС над 10 тона по пътя Кранево-Варна до 1 декември тази година. Обходният маршрут е Кичево-Оброчище. Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. Времето в Добрич е слънчево и ясно, духа слаб вятър, температурата е около 18 градуса.\r\nЖулиета НИКОЛОВА", "date": "2017.09.13", "title": "Добрич: Рехабилитация и частични ремонти на асфалтова настилка се извършват по няколко пътни отсечки в областта"}
{"url": "http://www.focus-news.net/news/2017/09/13/2435259/aktsenti-na-predavaneto-vsichki-v-chas-za-13-septemvri.html", "text": "Чрез серия от интервюта и репортажи следим работата на комисии и общини у нас по изработвания механизъм на МОН за обхващане на деца, непосещаващи училище. Кои градове посети образователният министър Красимир Вълчев през изминалата седмица, къде откри нов център по Природни науки и какво каза той за образователната сфера дни преди началото на новата учебна година ще разберем в минутите до 11.00 часа. \r\nСлед дни е 15-ти септември – за привлекателността на учителската професия, има ли достатъчно кадри в учебните заведения у нас и решени ли са проблемите в образователната система? Отговорите потърси колегата Виктория Месробович от председателя на Синдиката на българските учители Янка Такева.\r\nКолко са първокласниците във Варненско тази година, има ли неприключили ремонти на училища в областта? Това ще разберем от интервюто на Марияна Валентинова от Радио \"Фокус\" - Варна с Лилия Христова, директор на Дирекция \"Образование и младежки дейности\" в Общината. От дирекцията напомнят, че е недопустимо ръководствата на училища и градини да събират пари от родители и настойници за ремонти и обзавеждане на училищна база – повече подробности в днешното издание на „Всички в час“. \r\nВлезте в час от 10.00 до 11.00 часа с Милослава Ангелова.", "date": "2017.09.13", "title": "Акценти на предаването „Всички в час“ за 13 септември"}
{"url": "http://www.focus-news.net/news/2017/09/13/2435260/edinstveniyat-kandidat-za-upravitel-na-natsionalniya-osiguritelen-institut-shte-bade-izslushan-v-sotsialnata-parlamentarna-komisiya.html", "text": "Комисията по труда, социалната и демографската политика ще изслуша единственият кандидат за управител на Националния осигурителен институт Ивайло Иванов. Изслушването е първа точка в проектопрограмата за работа на комисията. Кандидатурата на Ивайло Иванов беше внесена от ПГ на ГЕРБ и „Обединени патриоти“. На 4 септември изтече крайният срок, в който парламентарните групи имаха възможност да предлагат кандидати за поста. Процедурата за избор на управител на НОИ беше обявена след като Бисер Петков, който изпълняваше длъжността, стана министър на труда и социалната политика в кабинета „Борисов“ 3. Докато Народното събрание избере нов управител, НОИ се управлява от Весела Караиванова-Начева. Ивайло Иванов е с икономическо образование, работил е в Агенцията за социално подпомагане. От юни 2016 година е зам.-министър на труда и социалната политика. След като бъде изслушан с комисията предстои кандидатурата му да бъде гласувана в пленарна зала.", "date": "2017.09.13", "title": "Единственият кандидат за управител на Националния осигурителен институт ще бъде изслушан в социалната парламентарна комисия"}
{"url": "http://www.focus-news.net/news/2017/09/13/2435261/burgas-80-godishen-mazh-se-e-udavil-v-rayona-na-pristanishte-pomorie.html", "text": "80-годишен мъж се е удавил в района на пристанище Поморие, съобщиха от Областната дирекция на МВР – Бургас. В Районно управление „Полиция” – Поморие вчера около 06.48 часа е получено съобщение за инцидент в района пред ресторант „Перла”, разположен на пристанище Поморие, при който се удавил 80-годишния с инициали С.Д. от Поморие. Установено е, че същият около 01.00 часа е обявен за местно издирване, тъй като напуснал дома си. По данни на близки на С.Д., същият преди около две седмици получил инсулт. Тялото на помориеца е откарано за аутопсия в „Съдебна медицина” при УМБАЛ – Бургас. Работата по случая продължава от служители на Районно управление „Полиция” – Поморие.", "date": "2017.09.13", "title": "Бургас: 80-годишен мъж се е удавил в района на пристанище Поморие"}
{"url": "http://www.focus-news.net/news/2017/09/13/2435262/mvr-30-dushi-sa-raneni-pri-katastrofi-v-stranata-prez-izminaloto-denonoshtie-edin-e-s-opasnost-za-zhivota.html", "text": "30 души са ранени при 24 тежки катастрофи в страната през изминалото денонощие, един е с опасност за живота. Това съобщиха от пресцентъра на МВР. В столицата са регистрирани 3 тежки и 133 леки пътни произшествия, при които са пострадали трима души.\r\nОт началото на годината в пътни инциденти са загинали 433 души, а 5869 са ранени.", "date": "2017.09.13", "title": "МВР: 30 души са ранени при катастрофи в страната през изминалото денонощие, един е с опасност за живота"}
{"url": "http://www.focus-news.net/news/2017/09/13/2435263/kyustendil-sgradata-na-oblastnata-direktsiya-na-mvr-shte-bade-obnovena-po-proekt-na-obshtinata.html", "text": "Сградата на Областната дирекция на МВР ще бъде обновена по проект на Община Кюстендил. Това съобщи за Радио „Фокус” – Кюстендил Радмила Рангелова, зам.-кмет на Общината. Проектът се финансира от Оперативна програма „Региони в растеж” и ще бъде представен от 11.00 часа в заседателната зала на Общината. Целта на проекта е подобряване на енергийната ефективност, качеството на работна среда и осигуряване на достъп на хора с увреждания до сградата на Областна дирекция на МВР. Дейностите включват повишаване на енергийната ефективност на административна сграда и достигане на най-малко клас „С“ на енергопотребление, намаляване на разходите за енергия, осигуряване на по-добро качество на работна среда, подобряване на експлоатационните характеристики за удължаване на жизнения  цикъл на сградата и други.\r\nВенцеслав ИЛЧЕВ", "date": "2017.09.13", "title": "Кюстендил: Сградата на Областната дирекция на МВР ще бъде обновена по проект на Общината"}
{"url": "http://www.focus-news.net/news/2017/09/13/2435264/plovdivskiyat-mitropolit-nikolay-shte-otsluzhi-v-manastira-sv-troitsa-na-krastova-gora-praznichna-vechernya-i-utrenya-po-sluchay-krastovden.html", "text": "Всяка година на 14 септември Православната църква чества Въздвижение на Светия и Животворящ Кръст Господен - Кръстовден. С особено тържественост се отбелязва този празник в местността \"Кръстова гора\" в Родопа планина. Там се счита, че от векове почива частица от самия Господен Кръст, която е причината за многобройни чудеса, случили се на това свещено място. По този повод днес Негово Високопреосвещенство Пловдивският митрополит Николай ще отслужи в манастира \"Св. Троица\" на Кръстова гора Празнична вечерня oт 19.00 ч. и Утреня от 23.00 ч., предаде репортер на Агенция \"Фокус\".\r\nНа 13 срещу 14 септември в 00.30 ч. митрополит Николай ще оглави Божествена света Литургия, която ще продължи до малките часове на Кръстовден. Очаква се и тази година, въпреки делничния ден хиляди православни християни да се поклонят на Честния Животворящ Кръст Господен на това свещено място, както и във всички православни храмове в страната. \r\nНикола ПЕТКОВ", "date": "2017.09.13", "title": "Пловдивският митрополит Николай ще отслужи в манастира \"Св. Троица\" на Кръстова гора Празнична вечерня и Утреня по случай Кръстовден"}
{"url": "http://www.focus-news.net/news/2017/09/13/2435265/plovdiv-etazh-ot-kashta-izgorya-pri-pozhar-nyama-postradali.html", "text": "Етаж от къща в центъра на града изгоря при пожар, няма пострадали. Това съобщи за Радио „Фокус“ - Пловдив говорителят на пожарната в града исп. Цвятко Дешев. Сигналът е подаден в 20.47 часа вчера. Огънят е възникнал на 3-тия етаж в жилищна постройка на ул. „Хъшовска“ 6. На място веднага са изпратени шест противопожарни екипа. „Щетите са само материални. Изгорели са 100 кв. м. покривна конструкция, мебели, бяла и черна техника,“ добави още исп. Дешев. Причините за пожара са в процес на изясняване.\r\nКристиян ГАРОВ", "date": "2017.09.13", "title": "Пловдив: Етаж от къща изгоря при пожар, няма пострадали"}
{"url": "http://www.focus-news.net/news/2017/09/13/2435266/pregled-na-osnovnite-temi-v-shumenskiya-pechat.html", "text": "„Уличните ремонти в Шумен продължават до края на октомври“ е водещото заглавие във вестник „Шуменска заря“. Приключиха аварийните ремонти на няколко улици в Шумен. Строителните машини влязоха първо на ул. „Индустриална” в промишлената зона на града. „Избраха президент на Европейската\r\nолимпиада по информатика“ е заглавие от стр. 2 в броя. Проф. Красимир Манев беше избран за президент\r\nна Международната олимпиада по информатика (IOI). Вчера приключи вторият и последен състезателен ден\r\nот първото издание на Европейската младежка олимпиада по информатика (eJOI), на която страната ни е домакин. „Шумен се включва в Голямото чистене на ВТV“ пише вестникът. Общинската администрация е определила терените, а те са предимно междублокови пространства и паркове. „СУ „Никола Вапцаров“ във Венец ще започне новата учебна година с по-голям брой ученици“ съобщава ежедневникът. Към момента в училището са записани 283 ученика. „Д-р Анета Калева, педиатър в МБАЛ – Шумен: Неподходящата и тежка ученическа раница води до гръбначно изкривяване“, е друго заглавие от страниците на изданието. Повече от половината от учениците в начална степен имат някаква форма на гръбначно изкривяване. „Медицинският филиал открива учебната година в понеделник“ е акцент от стр. 4 в броя. С тържествена церемония от 10.00 часа в понеделник пред сградата на филиала в Шумен на Медицинския университет „Проф. д-р Параскев Стоянов“ във Варна ще бъде открита новата академична учебна година 2017/2018 г.", "date": "2017.09.13", "title": "Преглед на основните теми в шуменския печат"}
{"url": "http://www.focus-news.net/news/2017/09/13/2435267/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralen-hram-uspenie-na-presveta-bogoroditsa-na-krastovden.html", "text": "Константийският епископ Яков ще оглави архиерейска света Литургия в катедрален храм \"Успение на Пресвета Богородица\" в Пазарджик на  Кръстовден, предаде репортер на Агенция \"Фокус\".\r\nНа Кръстовден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\". Началото е от 9.00 часа. Никола ПЕТКОВ", "date": "2017.09.13", "title": "Пазарджик: Константийският епископ Яков ще оглави архиерейска света Литургия в катедрален храм \"Успение на Пресвета Богородица\" на  Кръстовден"}
{"url": "http://www.focus-news.net/news/2017/09/13/2435268/veta-sarbiya-voenniyat-sindikat-na-sarbiya-tvardi-che-nad-3000-voennosluzheshti-sa-napusnali-armiyata-samo-za-dve-godini.html", "text": "Председателят на Военният синдикат Новица Антич заяви в Ниш, че над 3000 офицери, войници и волнонаемни служители са напуснали армията на Сърбия през последните две години, предава агенция Вета.\r\nПо думите на Антич \"сръбската армия не е претърпяла такива загуби даже по време на бомбардировките на НАТО през 1999 г.\" Тереза Герова", "date": "2017.09.13", "title": "Вета (Сърбия): Военният синдикат на Сърбия твърди, че над 3000 военнослужещи са напуснали армията само за две години"}
{"url": "http://www.focus-news.net/news/2017/09/13/2435269/burgas-ogranicheno-e-dvizhenieto-po-pat-ii-73-kamchiya-karnobat-katastrofa.html", "text": "Ограничено е движението по път II-73 Камчия – Карнобат поради пътнотранспортно произшествие. Това съобщиха от пресцентъра на Агенция „Пътна инфраструктура”. Заради инцидента шофьорите да използват обходен маршрут: Камчия – Съединение – Люляково – Айтос и обратно.", "date": "2017.09.13", "title": "Бургас: Ограничено е движението по път II-73 Камчия – Карнобат катастрофа"}
{"url": "http://www.focus-news.net/news/2017/09/13/2435271/blagoevgrad-napalno-zavarsheni-sa-remontnite-deynosti-vav-vsichki-obshtinski-detski-zavedeniya-v-grada.html", "text": "Напълно завършени са ремонтните дейности във всички общински детски заведения в Благоевград, съобщиха от пресцентъра на Общината. По нареждане на кмета д-р Атанас Камбитов бе сформирана Комисия, която да обходи обектите и да извърши оглед на направените подобрения. Специалистите са  констатирали добре извършена работа по всички детски градини в общината. От началото на месец септември детските градини вече приемат децата на Благоевград с обновени помещения. За 2017 година са записани над 2700 деца в детските градини. \r\nТова е поредна стъпка на кмета на Благоевград д-р Атанас Камбитов и неговия екип към подобряване на условията, в които се отглежда бъдещето на града. Политиката е насочена изцяло към модернизиране на детските заведения, с цел да се превърнат в близки до дома и уюта места, в които те да растат щастливо и спокойно.", "date": "2017.09.13", "title": "Благоевград: Напълно завършени са ремонтните дейности във всички общински детски заведения в града"}
{"url": "http://www.focus-news.net/news/2017/09/13/2435275/liderat-na-pes-sergey-stanishev-v-pismo-do-zhan-klod-yunker-es-da-garantira-che-nyama-da-ima-evropa-na-dve-skorosti.html", "text": "Дни преди традиционното обръщение на председателя на Европейската комисия Жан-Клод Юнкер към ЕП в Страсбург за състоянието на Съюза, лидерът на ПЕС Сергей Станишев изпрати писмо до председателя на ЕК, за да призове към спазване на поетия ангажимент за повече социална Европа, съобщиха от пресофиса на Сергей Станишев. Президентът на ПЕС поиска ясен и конкретен социален план за действие, който да бъде основният акцент в изказването на председателя на Комисията. „Вашето обръщение за Състоянието на съюза тази седмица идва в критичен за ЕС момент. Връзката между гражданите и техния Съюз отслабва все повече. Изправени сме пред истински подем на популизма, който не трябва да подценяваме. До европейските избори остават по-малко от две години. Сега е моментът да изправим Европа отново на крака.\r\nЕС трябва да гарантира, че няма да има Европа на две скорости. Всички европейски граждани са и трябва да останат равни. Кохезията трябва да остане в основата на нашия общ проект, ако искаме той да оцелее и да продължи да се развива“, заявява Станишев.\r\nВ писмото си лидерът на европейските социалисти иска гаранции за достъп на всеки младеж до Европейската младежка гаранция и увеличаването на нейния бюджет до 5 млрд. евро годишно. Настоява и за адекватно финансирана Европейска детска гаранция, която да извади хилядите деца от бедността, в която живеят днес в ЕС. „Партията на европейските социалисти отдавна настоява икономическите свободи в ЕС да вървят с адекватни лични и социални права. Приветствахме даденото през 2014 г. обещание от Жан-Клод Юнкер за повишаване на социалния рейтинг и стандарт в Европа. Имахме няколко срещи, на които дискутирахме постигането на тази цел. Въпреки това, три години по-късно, в началото на последната пълна година от мандата на Комисията, ние все още очакваме конкретни резултати от нейна страна.\r\nВремето изтича. И затова настоявам за конкретен социален план за действие с мерки за намаляване на бедността, утвърждаване на социалното равенство, подобряване на перспективите пред младите хора, осигуряване на адекватни права за всички работници“, казва Станишев.\r\n„Крайно време е да направим Социалния стълб реалност, както и плана за социални мерки, който да даде възможност Европа да спази направените обещания. Това трябва да е крайъгълният камък на шестия сценарий за бъдещето на Европа“, казва още в писмото си Сергей Станишев.", "date": "2017.09.13", "title": "Лидерът на ПЕС Сергей Станишев в писмо до Жан-Клод Юнкер: ЕС да гарантира, че няма да има Европа на две скорости"}
{"url": "http://www.focus-news.net/news/2017/09/13/2435276/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху предстоящата нова учебна година и информира, че броят на първокласниците в Кюстендил ще бъде 404. Миналата година децата в първи клас са били 420. Поне по една паралелка първи клас има във всички основни училища, а със заповед на кмета на Община Кюстендил Петър Паунов са сформирани 3 групи на база министерското постановление за включване в учебния процес на всички деца. Те ще обикалят по адреси. Едната група е за градските училища и детски градини, другата е за кв. „Изток”, делението за града се прави от ул. „Овощарска” и третата група ще е по селата.\r\nНа първата си страница изданието съобщава за това, че четвъртият годишен конгрес на Българския съюз по балнеология и СПА туризъм (БСБСПА) ще се проведе в Кюстендил от 26 до 27 септември. Партньори на форума са Министерство на туризма и Община Кюстендил. Известен в Римската империя като Улпия Пауталия той ще бъде не само домакин на престижното събитие, но ще покаже на чуждестранните и българските участници над 20-вековната история на Кюстендил като балнеоложки курорт.\r\nВ рубриката „Репортери” вестникът съобщава, че най-голямото и най-старо читалище в Кюстендил ще открие новата учебна година с обновена материална база. Новата учебна година ще започне на 14 септември. Детската музикална школа е с класове по китара, пиано, акордеон, цигулка, флейта, кларнет, синтезатор, барабани, народно пеене, поп и класическо пеене, солфеж и елементарна теория на музиката. Ще продължат заниманията и в курсовете по изобразително изкуство, компютри, в школата за чуждоезиково обучение с курс по английски език.\r\nВ рубриката „Общество” изданието разказва за провеждащата се Седмица на пожарната безопасност. Деца от Кюстендил са се запознали с работата на пожарникарите от града. Инициативата е по повод на обявената Седмица на пожарната безопасност, в сградата на Районна служба „Пожарна безопасност и защита на населението” гости са били възпитаници на Детска градина „Славейче”. Те са имали възможност да се запознаят с облеклото, снаряжението на пожарникарите, с противопожарните автомобили. В следващите дни са организирани демонстративни занятия в детски градини, а целта е обучение на децата за правилна евакуация и следене действията на пожарникарите.", "date": "2017.09.13", "title": "Преглед на основните теми в кюстендилския печат"}
{"url": "http://www.focus-news.net/news/2017/09/13/2435277/burgas-tovarna-tsisterna-s-benzin-se-e-obarnala-na-patya-mezhdu-kamchiya-karnobat.html", "text": "Товарна цистерна с бензин с гръцка регистрация се е обърнала на пътя между Камчия-Карнобат около 07.00 часа тази сутрин. Това съобщиха за Агенция \"Фокус\" от ОДМВР-Бургас. При неправилен завой цистерната е навлязла в канавката и от шлюзовете е имало изтичане на безнин. Шофьорът, албански гражданин, не е пострадал при инцидента. Очаква се на място да пристигне товарен автомобил, който да вдигне цистерната и да я претовари.\r\nВъведен е обходен маршрут: Камчия-Съединение-Люляково-Айтос и обратно.", "date": "2017.09.13", "title": "Бургас: Товарна цистерна с бензин се е обърнала на пътя между Камчия-Карнобат"}
{"url": "http://www.focus-news.net/news/2017/09/13/2435278/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В сряда, 13 септември, председателят на Европейската комисия Жан-Клод Юнкер ще представи визията си за бъдещето на Общността, припомня германският национален ежедневник Die Frankfurter Allgemeine Zeitung.\r\nВ рамките на годишната си реч за състоянието на Европейския съюз, люксембургският политик ще обясни пред евродепутатите кои реформи счита за реалистични. \r\nИзборите във Франция и предстоящият парламентарен вот в Германия създават благоприятни условия за промени. Заради икономическите различия в еврозоната, френският президент Еманюел Макрон призовава за преструктуриране на валутния съюз.\r\nПрез месец март в т.нар. Бяла книга Юнкер представи пет сценария за бъдещето на ЕС. В речта си относно състоянието на Съюза той иска да обясни идеите си. Освен това се очакват изказвания относно актуалните основни проблеми на ЕС, включително търговска политика, защита срещу нежелано закупуване на европейски компании и кризата с бежанците. След неотдавнашното напрежение с източните държави-членки на ЕС Унгария и Полша, е вероятно председателят на ЕК да коментира нарастващата пропаст сред страните в Общността.\r\nЮнкер е председател на Европейската комисия от 2014 г. насам. Следващите избори за поста са през 2019 г.\r\n*** След кризата с еврото и безпрецедентната бежанска вълна идва време за ново начало в Европейския съюз – и Жан-Клод Юнкер е наясно с това, коментира австрийският национален ежедневник Die Presse. \r\nБъдещите перспективи за развитие вече са разработени, а в сряда председателят на Европейската комисия ще ги разясни пред евродепутатите в Страсбург. В своята годишна реч за състоянието на ЕС, Юнкер ще представи плановете си за изграждането на социален съюз и по-тясно сътрудничество по въпросите за сигурността между страните от Общността. Представени ще бъдат и други инициативи. Шансовете за тяхната реализация обаче са ниски, коментират от редакцията. Причината: „Разделението между Източна и Западна Европа е тежест за моите действия и намерения“, призна люксембургският политик в интервю, като допълни, че инициативите му са „смазвани“ от разцеплението в Съюза.\r\n*** Брюксел се подготвя за взрив на българския ултранационализъм, коментира Хари Купър в статия за електронното издадание Politico.\r\nСлед като стана ясно, че София поема ротационното председателство на ЕС през януари, политици и длъжностни лица в Брюксел алармираха за „Обединени патриоти“ (ОП) – коалиция от три крайнодесни партии, които са част от правителството на премиера Бойко Борисов. \r\nПо време на шестмесечния мандат на председателството на България министрите на ОП ще играят роля в ръководството на Съвета на Европейския съюз, който представлява 28-те правителства в ЕС.\r\nЛидерите на ОП вече  демонстрираха расистка реторика към ромското малцинство в България, застъпват се насилие с цел предотвратяване на влизането на мигранти в Европа и публично изразиха съмнение, че причинените от човека промени на климата са проблем. Експерти по човешките права вече определиха тези български политици като „ултранационалисти/фашисти\" и припомнят, че те ще участват в обсъждането на чувствителни теми като европейския единен пазар и екологичната политика.\r\n*** Десетки хиляди граждани на Франция излязоха на протести в цялата страна, насочени срещу промените на трудовото законодателство, предложени от новия държавен глава Еманюел Макрон, съобщава вестник The Local в местната си редакция. \r\nДенят на национални стачки и митинги се разглежда като важен тест за Макрон, който е заложил президентството си върху преструктурирането на слабата икономика на Франция. Най-големият синдикат в страната (CGT) показа убедително, че може да мобилизира огромна част от своите привърженици. \r\nВъв вторник вечерта CGT съобщи, че в Париж са се събрали около 60 хил. протестиращи, докато полицията понижи броят на участниците в демонстрациите до „скромните“ 24 хил. души.\r\nДанните за включилите се в протестите обаче се следят отблизо, тъй като се считат за важен показател за силата на съпротива срещу реформите на Макрон. \r\nСлужителите на железниците, студентите и работниците от обществения сектор бяха сред тези, които избраха да изразят несъгласието си, като излязат по улиците.\r\n„Големият проблем е липсата на сигурност за служителите. Никога не знаеш какво ще се случи в една компания. Как може да се очаква да планираш бъдещето, ако нямаш сигурност?\", споделя пред изданието един от участниците в мащабните демонстрации в Париж.\r\n*** Каталонската полиция евакуира базиликата Саграда Фамилия в Барселона, след като получи фалшив сигнал за „съмнителен“ бус, паркиран близо до храма, пише The Independent.\r\nНа мястото бе проведена антитерористична операция, при която не беше арестуван никой.\r\nЕкип от сапьори пристигна при базиликата, за да обезвреди всяко взривно устройство, което би могло да бъде намерено.\r\nПо-късно стана ясно, че няма никакъв атентат и сигналът е бил фалшив.\r\n***", "date": "2017.09.13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/13/2435279/plovdiv-7-vili-i-stotitsi-dekari-rastitelnost-sa-izgoreli-pri-pozhara-vav-vilnata-zona-voden-kamak-nad-hisarya.html", "text": "7 вили и стотици декари растителност са щетите от пожара във вилна зона „Воден камък” над Хисаря. Това каза за Радио „Фокус“ – Пловдив говорителят на пожарната инсп. Цвятко Дешев. „Пожарът е на напълно потушен. Унищожени са също така 3 навеса, 10 декара лозови масиви и овощни насаждения 5 декара“ посочи Дешев. Няма пострадали, но се е наложила евакуация на трима души. През нощта на място е останал противопожарен екип, каза още инсп. Дешев.\r\n„Фокус“ припомня:\r\nСигналът за пожара бе подаден около 14.19 часа вчера. На място бяха изпратени седем противопожарни автомобила. Причините за инцидента са в процес на изясняване, като най-вероятно се касае за небрежност при боравене с огън.\r\nКристиян ГАРОВ", "date": "2017.09.13", "title": "Пловдив: 7 вили и стотици декари растителност са изгорели при пожара във вилната зона „Воден камък” над Хисаря"}
{"url": "http://www.focus-news.net/news/2017/09/13/2435280/blagoevgrad-gori-smetishteto-na-grad-simitli-pushekat-zatrudnyava-dvizhenieto-po-glaven-pat-e-79.html", "text": "Гори сметището на град Симитли, пушекът затруднява движението по главен път Е-79. Това съобщи за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. На място има два екипа на пожарната и високопроходима техника, които извършват всички необходими дейности за потушаването на пламъците. Инж. Пармаков апелира към водачите на моторни превозни средства да карат с повишено внимание в района, тъй като димът от пожара е стигнал до главния път.\r\nМеждувременно слушатели на медията информира, че на пътя се е образувало задръстване.\r\nЛивия НИНОВА", "date": "2017.09.13", "title": "Благоевград: Гори сметището на град Симитли, пушекът затруднява движението по главен път Е-79"}
{"url": "http://www.focus-news.net/news/2017/09/13/2435281/vladimir-todorov-bapk-na-15-septemvri-edna-klasna-staya-shte-ostane-prazna-zashtoto-ot-nachaloto-na-godinata-do-sega-sa-zaginali-20-detsa.html", "text": "На 15 септември една класна стая ще остане празна, защото от началото на годината до сега са загинали 20 деца. Това заяви пред Радио „Фокус“ Владимир Тодоров, председател на Българската асоциация на пострадалите при катастрофи. По думите му, повечето деца са загинали като пътници в автомобили, затова е важно да се използват предпазни колани и допълнителни седалки за деца. „Общините традиционно и кметствата полагат усилия преди първия учебен ден да се маркират пешеходни пътеки, да се укрепят огради, но това е един взаимен процес, който включва родителите, децата и училището. Според мен, трябва да се засили обучението по безопасност на движението в училищата, защото то не е достатъчно добре представено. В часа на класния децата нямат достатъчна информираност по различни въпроси. Освен това, тръгвайки на училище, е добре всеки родител да проиграе т.нар. „безопасен път до училище“ – с детето си да извърви пътя от училище до дома, който има най-малко конфликтни точки“, каза Тодоров. \r\nДецата трябва да знаят няколко правила, подчерта той. Винаги, когато слизат от автомобил, трябва да го правят от страната на тротоара, а не от страната на пътното платно. Освен това по възможност да имат светлоотразителни елементи по тях, а когато карат колелета или кънки да носят предпазни каски.", "date": "2017.09.13", "title": "Владимир Тодоров, БАПК: На 15 септември една класна стая ще остане празна, защото от началото на годината до сега са загинали 20 деца"}
{"url": "http://www.focus-news.net/news/2017/09/13/2435282/veliko-tarnovo-predaden-e-na-sad-anglichanin-za-grabezh-pridruzhen-s-ubiystvo-na-svoya-sanarodnichka-v-selo-radanovo.html", "text": "Окръжна прокуратура – Велико Търново внесе в съда обвинителен акт срещу 45-годишен гражданин на Великобритания за грабеж придружен с убийство на своя сънародничка в село Раданово. Това съобщиха от пресцентъра на Апелативната прокуратура - Велико Търново. Обвинението срещу Робърт Л. е за това, че на 12 април 2016 г. в с. Раданово, в къща на ул. „Тринадесета“ и в къща на ул. „Четиринадесета“, отнел чужди движими вещи – четири златни пръстена, златна халка, златно синджирче с кръст, дамско портмоне, сумата от 600 лв. и сумата от 50 лв. или всичко на обща стойност 926.60 лв. от владението на Норма С. на 69 години, гражданка на Великобритания,  с намерение противозаконно да ги присвои, като употребил за това сила и грабежа е придружен с убийство – престъпление по чл. 199, ал. 2, вр. чл. 198, ал. 1 от НК.\r\nРобърт Л. дошъл в България, като тук се занимавал със строителство. През 2012 г. отседнал в с. Арбанаси, но се запознал с българка и двамата заживели в с. Раданово. През 2015 г. изтеглили кредит от 12 500 лв., срещу ипотека на  къщата им. За да може да се справят финансово, жена му  започнала работа на круизен кораб и изпращала пари, а той  се грижил за малолетното им дете.  \r\nНорма С. живеела сама в къщата си ул. „Четиринадесета“ - съседна на улицата на обвиняемия. Отглеждала кучета, които разхождала всеки ден. Поддържали приятелски отношения. Обвиняемият извършвал ремонти в жилището й срещу заплащане, а когато имал нужда  от пари тя му давала заем. \r\nПрез 2016 г. работата на Робърт Л. намаляла и имал финансови затруднения. На 12 април 2016 г. следобед помолил Норма С. да гледа сина му за час. Обвиняемият излязъл да се разходи, пил бира в селото и след това се прибрал в дома си. Влизайки в помещението, където се намирала пералната машина, върху масата видял портмонето на Норма С. и решил, че може да си набави средства, като я убие и ограби. В този момент пострадалата влязла в стаята. Обвиняемият взел чук  и я ударил два пъти в тилната част на главата. Жената паднала до пералната машина. Обвиняемият започнал да я души с ръце, като я притискал с коляно, поставил кърпа върху лицето й и започнал да нанася нови удари с чука до като спряла да мърда. След това от портмонето й взел 600 лв. и златен пръстен. Измил се, прибрал детето от двора, качил го по стълбите в стаята му, сложил го да си легне и затворил вратата. Слязъл отново в помещението където била Норма С., свалил златни пръстени от ръцете й и взел от врата й златно синджирче. Изтичал до къщата на убитата, отключил с ключ, който имал от преди, от кухненско чекмедже  взел 50 лв, намерил и златен пръстен, който също взел. След това заключил вратите и се прибрал в дома си. Натоварил тялото в ръчна количка, покрил го  с покривало и отишъл до реката където изхвърлил трупа. Прибрал се и почистил следите от кръв, а чука, портмонето и парцалите, с които почиствал, събрал в чувал, които по-късно изхвърлил в контейнер край с.Самоводене. На следващия ден  изчистил количката с водоструйка, отишъл в автосервиз гр.Полски Тръмбеш, където оставил лекия си автомобил за смяна на акумулатора и продал в заложна къща, златните накити за 270 лв.  \r\nТялото на пострадалата Норма С. било намерено на 18 април 2016 г. от служител при Районно управление „Полиция” – Полски Тръмбеш при извършен обход на корекцията на реката в с.Раданово.\r\nПо искане на прокуратурата Робърт Л. е с взета мярка за неотклонение „задържане под стража“.\r\n Предстои насрочване на делото за разглеждане от съда.", "date": "2017.09.13", "title": "Велико Търново: Предаден е на съд англичанин за грабеж придружен с убийство на своя сънародничка в село Раданово"}
{"url": "http://www.focus-news.net/news/2017/09/13/2435283/krum-zarkov-bsp-s-mnogo-ot-preporakite-za-nashiya-antikoruptsionen-zakon-sme-se-saobrazili.html", "text": "Пред посланиците представихме основните пунктове от нашия антикорупционен закон, които смятаме за важни, за да се получи най-накрая ефективна борба с корупцията. Те не са давали препоръки, а задаваха въпроси. Това заяви зам.-председателят на ПГ на „БСП за България” Крум Зарков по БТВ по повод срещата на представители на левицата с посланици, на която бе представен антикорупционният закон на социалистите, съобщиха от пресцентъра на БСП. Зарков обясни, че що се отнася до препоръките, които левицата е получила по време на срещите с професионалните общности, с много от тях БСП се е съобразила. „Например препоръката на главния прокурор, агенцията да не разполага със собствена техника за подслушване”, обясни той. Зарков каза, че една от целите на проведените срещи за обсъждане на предлагания законопроект от левицата е била да се покаже принципът, по който трябва да се случва един законодателен процес. „Първо - да се обсъдят предложенията и след това да бъде внесено предложението, а не обратното. Второ - да се види как експертно може да се подобри законът”, обясни Зарков.\r\nТой каза още, че всеки път, когато се създава нов специализиран орган, който не е съществувал досега, се създават и подозрения за дублиране на функции с други органи. „Ние обаче, чрез органа, идентифицираме един ясен проблем – проблемът на разследване на определен вид престъпление – като например, давания подкуп за определени лица- министри и депутати”, обясни Крум Зарков. Той подчерта, че БСП няма да отстъпи от позицията-  председателят на този нов орган да се избира от президента.", "date": "2017.09.13", "title": "Крум Зарков, БСП: С много от препоръките за нашия антикорупционен закон сме се съобразили"}
{"url": "http://www.focus-news.net/news/2017/09/13/2435284/pregled-na-osnovnite-temi-vav-varnenskiya-pechat.html", "text": "„ВУЗ-ове извън София искат справедлива държавна поръчка“ е заглавие от първа страница в днешния брой на варненския вестник „Черно море“. За справедливо разпределение на държавната поръчка настояват извънстоличните университети. Това съобщи на среща с журналисти ректорът на ИУ – Варна, проф. Пламен Илиев. „Ние не искаме увеличение, наясно сме, че с оглед на демографската криза това няма как да стане. Но държим квотите да бъдат разпределяни справедливо. През последните две години държавната поръчка в предлаганите от нас 4 професионални направления беше ограничена с по 20% или общо 40% за двете години. Докато за столичните университети намалението беше доста по-малко, от порядъка на 5%. Така се стигна до ситуацията, в която ние трябваше да връщаме кандидати, а в някои столични университети държавната поръчка не бе покрита. При разпределението е нужно да се вземе под внимание регионалният принцип, както и устойчивостта на учебното заведение през годините, степента на реализация на кадрите, които под- готвя, и инвестиции- те, които прави“, заяви проф. Илиев. „Обновяват пешеходни пътеки за първия учебен ден“ четем още в броя. Към момента са изпълнени над 75% от предвидените дейности, като до 14 септември ремонтите ще бъдат окончателно завършени. „Зайци, кози, кокошки, патици ще общуват с гостите на зоопарка“ информира изданието. Контактна зона, в която свободно да общуват посетители и питомци, се изгражда в зоопарка във Варна. Тя ще бъде открита утре от 11.00 часа. В новото пространство ще има животни, които не са агресивни и опасни за посетителите – зайци, кози, кокошки, патици. „Само за година – 200 пожара повече“ е друга тема в изданието. Наблюдава се ръст на пожарите през този летен сезон в сравнение с миналогодишния. 2 777 са произшествията с огън от началото на годината. През миналата година са били 2534. „За 20 г. „Солвей Соди“ инвестира много в технологии и екология“ информира изданието. За 20 години „Солвей Соди“ е инвестирал над 1 млрд. лева. Парите са вложени в усъвършенстване на технологичния процес, в мерки за екология и в човешки капитал. Това каза министърът на енергетиката Теменужка Петкова по повод откриването на нов котел на циркулиращ кипящ слой в топлоелектрическата централа „Девен“. Българското правителство цени високо стремежа на компанията за устойчиво развитие на химическата индустрия, добави тя и увери, че един от основните приоритети на държавата е да създава условия за чуждестранните инвеститори, а оттам и за устойчиво развитие на българската икономика и за икономически растеж. Министърът благодари на „Солвей Соди“ за това, което пра- ви за промишлеността и за региона.", "date": "2017.09.13", "title": "Преглед на основните теми във варненския печат"}
{"url": "http://www.focus-news.net/news/2017/09/13/2435285/krasimir-velchev-gerb-kolkoto-po-malko-se-mesyat-polititsite-v-otnosheniyata-mezhdu-balgari-i-rusnatsi-tolkova-po-dobre-e-i-za-lyubovta-mezhdu-dvata-naroda.html", "text": "Колкото по-малко се месят политиците в отношенията между българите и руснаците, толкова по-добре е и за любовта между двата народа. Това коментира пред журналисти в парламента депутатът от ПГ на ГЕРБ Красимир Велчев по повод приетия от правителството Доклад за състоянието на националната сигурност за 2016 година, в който се твърди, че Русия е една от основните външнополитически заплахи за България, предаде репортер на Агенция „Фокус“. „Не съм чул, нито сме коментирали едно такова изказване. Не знам доколко това е сериозно и истинско. Има комисии, където имат много повече информация. Явно, че това е в Комисията по вътрешна сигурност. Не знам за какво става дума и за какви заплахи, но явно, за да има такива изказвания, нещо ги притеснява. Ако има точни факти, това би помогнало да се коригират определени изказвания или действия на управляващите“, коментира Велчев. \r\nПопитан дали прави разлика между държавата Русия и народа на Русия, той отговори: „разбира се“. „Дори и сега, когато беше традиционната среща на русофилите в България, и там го казах, че когато говорим за русофилство и за любовта към Русия, надали някой има предвид Путин, Горбачов, Брежнев или Сталин във времето. Аз също съм човек, който съм учил там и това са едни прекрасни години, в които съм живял. Имах много приятели – не политици, не управляващи, а обикновени руснаци, които са се отнасяли с голяма любов и уважение“, допълни Велчев. Според него любовта и уважението пораждат любов и уважение. „Когато говорим за любовта, винаги съм имал предвид тази към руския народ. Обикновено политиците пречат, не знам защо, но пречат на отношенията между обикновените хора. Колкото по-малко се месят в тези отношения, толкова по-добре и за любовта между двата народа“, каза още Красимир Велчев. \r\nЛюба АЛЕКСИЕВА", "date": "2017.09.13", "title": "Красимир Велчев, ГЕРБ: Колкото по-малко се месят политиците в отношенията между българи и руснаци, толкова по-добре е и за любовта между двата народа"}
{"url": "http://www.focus-news.net/news/2017/09/13/2435286/v-92-srabskata-armiya-shte-poluchi-parvite-shest-bronetransportyora-lazar-3-sobstveno-proizvodstvo.html", "text": "Сръбската армия ще получи първите шест бронетранспортьора \"Лазар 3\", собствено производство, предава белградското радио В-92, като се позовава на изявление на министъра на отбраната Александър Вулин.\r\nПред парламентарната комисия по отбрана и сигурност Вулин е съобщил, че сръбските бронетранспортьори са преминали успешно всички технически тестове и в най-скоро предстои да бъдат приети на въоръжение в армията. \r\nКакто Агенция \"Фокус\" съобщи по-рано, на 17 март 2017 г. Сърбия започна серийно производство на новите колесни бронирани машини \"Милош\" и \"Лазар 3\" в завода \"Сложни бойни системи\" в град Велика Плана, Подуевски окръг, Централна Сърбия.\r\nДо края на годината сръбската армия ще получи 12 бронирани машини \"Лазар 3\", 155-милиметрови гаубици \"Нора\" и системи за залпов огън \"Морава\".\r\nПървите образци от бронетранспортьорите \"Милош\" ще постъпят на въоръжение в полицията. Тереза Герова", "date": "2017.09.13", "title": "В-92: Сръбската армия ще получи първите шест бронетранспортьора \"Лазар 3\", собствено производство"}
{"url": "http://www.focus-news.net/news/2017/09/13/2435287/kyustendil-turisti-ot-balgariya-sarbiya-i-makedoniya-shte-se-saberat-na-mezhdunarodna-sreshta-na-lyubiteli-na-planinata.html", "text": "Туристическото дружество в града организира тристранна среща на любители на планината в Осогово. Това съобщи пред журналисти Силвия Михова, секретар на Туристическо дружество „Осогово”, предаде репортер на Радио „Фокус” – Кюстендил. Срещата ще се проведе на 1 октомври в района на пирамида 106 при село Жеравино. По традиция там се събират туристи от България, Сърбия и Македония. „В момента тече записване на желаещите туристи не само от Кюстендил, но и от други градове на страната”, каза Силвия Михова. Жеравино е село, разделено след 1920 г. между България и Сърбия. Българската част е в община Кюстендил, област Кюстендил, а сръбската — в община Босилеград, Пчински окръг.\r\nВенцеслав ИЛЧЕВ", "date": "2017.09.13", "title": "Кюстендил: Туристи от България, Сърбия и Македония ще се съберат на международна среща на любители на планината"}
{"url": "http://www.focus-news.net/news/2017/09/13/2435288/anton-kutev-bsp-ne-vyarvam-konstatatsiite-v-doklada-za-natsionalnata-sigurnost-da-utezhnyat-otnosheniyata-ni-s-rusiya-no-za-poreden-pat-shte-pokazhem-neadekvatnost.html", "text": "Не вярвам констатациите в доклада да утежнят отношенията между България и Русия. Това, което ще стане е, че за пореден път ще покажем неадекватност. Това каза зам.-председателят на ПГ на БСП Антон Кутев по повод приетия от правителството Доклад за състоянието на националната сигурност за 2016 година, в който се твърди, че Русия е една от основните външнополитически заплахи за България, предаде репортер на Агенция „Фокус“. „Надявам се, че това няма да има трайни последствия, това е поредната неадекватност на правителството“, коментира той. „Няма истини, които премълчаваме. Въпросът е в поставянето на ясни основи на отношения. Не съм убеден, че в момента те са равностойни между България и Русия. Ние прекалено далеч стигаме с констатациите“, обясни Антон Кутев. „Последните няколко правителства показват склонност към определено антируско настроение. Българските политици трябва еднакво добре да говорят и руски, и английски“, посочи депутатът от БСП. „Това че поддържаме и бихме могли да поддържаме добри отношение с Москва не значи, че се отказваме от евроатлантическата посока на България. Именно това, че сме членове на НАТО и ЕС означава, че можем да бъдем мост на тези световни сили с Русия и трябва да бъдем, защото имаме обща история“, каза още Антон Кутев.\r\nБиляна ИВАНОВА", "date": "2017.09.13", "title": "Антон Кутев, БСП: Не вярвам констатациите в Доклада за националната сигурност да утежнят отношенията ни с Русия, но за пореден път ще покажем неадекватност"}
{"url": "http://www.focus-news.net/news/2017/09/13/2435289/vratsa-s-23-sm-se-e-povishilo-nivoto-na-reka-dunav-kray-oryahovo.html", "text": "Нивото на река Дунав се понижи с 9 см при Ново село през последното денонощие, водният стоеж е 201 см, съобщиха от местната Хидрометеорологична станция. Нивото на Дунав край Видин е 241 см, нивото на реката се е понижило с 5 см. При Лом стойностите на речното ниво са 261 см, водният стоеж се е повишил със 7 см за денонощието. Край Оряхово повишението за последното денонощие е с 23 см, водният стоеж е 144 см. \r\nТемпературата на водата край Ново село е 22,5 градуса, край Оряхово е 23,6 градуса.", "date": "2017.09.13", "title": "Враца: С 23 см се е повишило нивото на река Дунав край Оряхово"}
{"url": "http://www.focus-news.net/news/2017/09/13/2435290/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за съдебни теми. „Домашен арест за Влайков“ е заглавието, под което се уточнява, че Окръжният съд в Пазарджик потвърди определението на Районния за мярката за неотклонение на бившия председател на Общинския съвет в град Септември. Вестникът допълва, че според експертизите той и детето са стреляли в нощта на инцидента. Темата е продължена и на втора страница на вестника, където в подробности е пресъздаден ходът на съдебното заседание. На трета страница на вестника основна е образователната тема под заглавието „Топят се първолаците във Велинградско“. Професионалната гимназия по горско стопанство минава на подчинение на образователното министерство. На следващата страница е отделено място за култура. „Пазарджишкият театър започва сезона с много гастроли“ е заглавието, под което се уточнява, че публиката ще види четири нови премиери през месеците октомври и ноември. На следващата страница водеща е темата здравеопазване, като изданието пише, че са регистрирани четири нови случая на вирусен хепатит в областта.", "date": "2017.09.13", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/13/2435291/godishnata-rech-na-zhan-klod-yunker-za-sastoyanieto-na-es-vsichki-darzhavi-ot-obshtnostta-tryabva-da-se-prisaedinyat-kam-valutniya-sayuz-i-shengen.html", "text": "В рамките на годишната си реч за състоянието на Европейския съюз, председателят на ЕК Жан-Клод Юнкер се застъпи за въвеждане на единната европейска валута във всички държави от Общността, включително в по-бедните източноевропейски страни, предава германското издание Focus.\r\nЛюксембургският политик настоя за по-тясно сътрудничество между държавите. Освен присъединяване към валутния съюз, Юнкер призова всички членки да бъдат допуснати в Шенгенската зона. Освен това ЕС трябва да продължи да се разширява: до 2025 г. Съюзът може да има около 30 членове. Тереза Герова", "date": "2017.09.13", "title": "Годишната реч на Жан-Клод Юнкер за състоянието на ЕС: Всички държави от Общността трябва да се присъединят към валутния съюз и Шенген"}
{"url": "http://www.focus-news.net/news/2017/09/13/2435292/smolyan-35-godishen-mazh-e-shofiral-s-349-promila-alkohol.html", "text": "35-годишен мъж е шофирал с 3,49 промила алкохол, съобщиха от Областната дирекция на МВР – Смолян. Вчера в Районно управление „Полиция” – Мадан е започнато незабавно производство срещу 35-годишния с инициали К. Е. от село Чепинци, община Рудозем. Около 01.45 часа на ул. „Демокрация” в селото при извършена полицейска проверка е установено, че той управлява лекия си автомобил след употреба на алкохол. Направеният тест с техническо средство отчел концентрация на алкохол в издишания въздух 3,49 промила. К.Е. е задържан за срок до 24 часа в полицията в Мадан.", "date": "2017.09.13", "title": "Смолян: 35-годишен мъж е шофирал с 3,49 промила алкохол"}
{"url": "http://www.focus-news.net/news/2017/09/13/2435293/rts-radio-televiziya-sarbiya-parlamentarnata-komisiya-po-otbrana-izpadna-v-spor-dali-prezidentat-e-i-varhoven-glavnokomandvasht.html", "text": "Комисията по отбрана на сръбския парламент прие доклада на министъра на отбраната Александър Вулин за състоянието на армията и за работата на министерството, предава държавната RTS (Радио-телевизия Сърбия).\r\nТелевизията отбелязва, че заседанието е било съпътствано с бурни спорове за компетентността на депутатите да преценяват бойната готовност на армията и дали президентът Вучич се явява и върховен главнокомандващ.\r\nДебатите са били предизвикани от реплики на депутата на Сръбската радикална партия Божидар Делич.. Тереза Герова", "date": "2017.09.13", "title": "RTS (Радио-телевизия Сърбия): Парламентарната комисия по отбрана изпадна в спор дали президентът е и върховен главнокомандващ"}
{"url": "http://www.focus-news.net/news/2017/09/13/2435294/ministar-nikolay-petrov-posledniyat-sluchay-vav-fonda-za-lechenie-na-detsa-prelya-chashata-na-moeto-tarpenie.html", "text": "Решението за уволнението на директора на Център \"Фонд за лечение на деца\" е в резултат на натрупвания, многократно имах поводи да не бъда доволен от работата, но последният случай преля чашата на моето търпение. Това каза министърът на здравеопазването проф. Николай Петров в интервю за БНТ във връзка с уволнението на д-р Тинка Троева, която доскоро бе директор на ЦФЛД. Министърът заяви, че при последният случай е станал свидетел на грубо погазване на правилата, разписани в правилника. \"Нещо, което постави дори мен в много деликатна ситуация. Става дума за едно малко детенце, много болно, което е в Германия и трябва да бъде трансплантирано, а майката да бъде донор. На мен ми се поднася цялото досие със съответния формуляр S2 да подпиша 120 000 евро, при положение, че не са изпълнени законовите изисквания тук. Най-вече две - че това дете първо трябва да е консултирано в наш трансплантационен център и този център да го регистрира в регистъра на Агенцията по трансплантация. Нито едното, нито другото е направено\", заяви министърът.\r\nМинистър Петров обясни, че в този случай изпада е изправен пред дилемата дали да се довери на Правна дирекция в Министерството, на Инспектората в Министерството, които са констатирали, че е налице  закононарушение и да не подпише този формуляр S2 с риск за здравето на детето или да го разпише с ясното съзнание, че е в разрез със законовите разпоредби. \"Ето това нещо аз не можех да простя\", заяви проф. Петров.\r\n\"Преимуществено детски чернодробни трансплантации се правят в университетска болница \"Лозенец\". Резултатите са абсолютно съпоставими с тези на европейски клиники\", коментира министърът. Той добави, че детето, нуждаещо се от въпросната трансплантация, не е консултирано нито с директора на болница \"Лозенец\" проф. д-р Любомир Спасов, нито с директора на Клиниката по чернодробно-панкреатична и трансплантационна хирургия във ВМА проф. д-р Никола Владов, въпреки че у нас това са двете лечебни заведени, където подобна операция би могла да се извърши.По думите му, ако някой може да каже, че трансплантацията не може да бъде направена в България, то това е само някой от тези два центъра болница \"Лозенец\" и ВМА. \"С нито един от двамата не е консултирано. Те не знаеха за случая. И ние вървяхме след събитията. Проф. Спасов лично го помолих да изиска от Германия всички изследвания и документи, да го консултира по документи, да го впише в регистъра на Агенцията, та да мога аз да подпиша въпросния формуляр S2. Това се развива в рамките на събота и неделя. Т.е. всичко да бъде законово - да помогнем на детето, което е първа задача, но да го направим по законния начин\", каза още проф. Петров.\r\nПо думите му 10 хил. евро са изхарчени само за изследвания в Германия, макар че в България вече били направени тези изследвания. Министърът на здравеопазването каза, че има съмнения за нелоялни практики на клиниките в Германия - цената на операцията е една за чужденци, друга за българи. Според него становищата на лекарите от Германия се разминавали.\r\nДетето все пак ще бъде транспалантирано в Германия, защото има риск за живота му и ако бъде върнато в България и трябва да мине всички процедури. \"А аз искам да му помогнем на това дете. Защото е българско дете\", заяви проф. Николай Петров.", "date": "2017.09.13", "title": "Министър Николай Петров: Последният случай във Фонда за лечение на деца преля чашата на моето търпение"}
{"url": "http://www.focus-news.net/news/2017/09/13/2435295/milen-mihov-obedineni-patrioti-zasilenoto-voenno-prisastvie-na-rusiya-v-chernomorskiya-baseyn-nesamneno-e-neshto-trevozhno-spryamo-natsionalnata-ni-sigurnost.html", "text": "Засиленото военно присъствие на Русия в Черноморския басейн и нарастването на военните сили на Руската федерация представляват несъмнено нещо тревожно спрямо българската национална сигурност. Това каза пред журналисти в Народното събрание депутатът от „Обединени патриоти“ Милен Михов по повод приетия от правителството Доклад за състоянието на националната сигурност за 2016 година, в който се твърди, че Русия е една от основните външнополитически заплахи за България, предаде репортер на Агенция „Фокус“. „Докладът в частта за Русия много откровено и вярно отразява заплахите за националната сигурност, които съществуват в региона и фактора Русия в тази посока“, обясни той. По думите му изострените отношения между ЕС, НАТО и Русия не могат до доведат до друг извод освен нарастване на заплахата към националната сигурност. „В доклада се казва ясно за засилените опити на Русия да формира сфери на влияние, включително и в България, чрез различни икономически, политически и културни средства“, заяви Милен Михов. „Тези факти обективно отразяват реалността и не можем да си затваряме очите пред тези заплахи. Не става въпрос за оценка на събитията през русофилство и русофобство, а за оценка на реални военни и икономически заплахи към националната сигурност“, посочи той и уточни, че в България НАТО има далеч по-малко присъствие, отколкото Русия в Черноморския басейн. „Стъпките след доклада са ясно формулирани- засилване на отбранителните способности на България, увеличаване на бюджета и боеспособността на Българската армия“, поясни депутатът от „Обединени патриоти“. „Мисля, че и в предишни доклади е имало подобни заключения. Това не е новина. За всеки информиран гражданин е видно, че Студената война се завръща в Европа и това не е радостна новина“, коментира Милен Михов. „Подчертавам, че никой от „Обединени патриоти“, нито от нашите партньори не е поставял под съмнение добрите отношения с Русия. Такъв извод не е произтичал от доклада“, заяви той. „Русия е изключително важен фактор в България, исторически и политически значим. Оценката за този фактор трябва да бъде обективна“, каза още Милен Михов.\r\nБиляна ИВАНОВА", "date": "2017.09.13", "title": "Милен Михов, „Обединени патриоти“: Засиленото военно присъствие на Русия в Черноморския басейн несъмнено е нещо тревожно спрямо националната ни сигурност"}
{"url": "http://www.focus-news.net/news/2017/09/13/2435296/sliven-56-godishen-mazh-e-s-opasnost-za-zhivota-sled-poluchena-probodna-rana-v-korema-pri-sbivane-v-rayona-na-kooperativniya-pazar.html", "text": "56-годишен мъж е с опасност за живота след получена прободна рана в корема при сбиване в района на кооперативния пазар, съобщиха от Областната дирекция на МВР. По случая криминалисти на Районно управление „Полиция” – Сливен задържаха 44-годишен мъж. Вчера около 13.18 часа е получено обаждане от телефон 112 за бой между двама мъже в района на кооперативния пазар в град Сливен. На място са изпратени полицейски екипи, които установяват 56-годишен мъж с прободна рана в областта на корема. Той е транспортиран до МБАЛ – Сливен и оставен за лечение с опасност за живота. \r\nСлед проведените незабавни издирвателни действия е задържан извършителят. Той е 44-годишният криминално проявен с инициали И.И. от град Сливен. По случая е образувано досъдебно производство. И.И. е задържан за 24 часа.", "date": "2017.09.13", "title": "Сливен: 56-годишен мъж е с опасност за живота след получена прободна рана в корема при сбиване в района на кооперативния пазар"}
{"url": "http://www.focus-news.net/news/2017/09/13/2435297/chlenove-na-visshiya-sadeben-savet-se-sreshtnaha-s-predstaviteli-na-venetsianskata-komisiya.html", "text": "Членове на Висшия съдебен съвет се срещнаха с представители на Европейската комисия за демокрация чрез право (Венецианска комисия) към Съвета на Европа. От страна на ВСС в срещата участваха Юлиана Колева – председател на Комисията по правни и институционални въпроси към Пленума на ВСС, Соня Найденова и Калин Калпакчиев – председател на Комисия „Съдебна карта, натовареност и съдебна статистика“ към Съдийската колегия. Това съобщиха от пресцентъра на ВСС.  \r\nВенецианската комисия бе представена от Рихард Барет – член на Комисията от Ирландия, заместник генерален директор в службата на главния прокурор; Мартин Куйер – член на Комисията от Холандия, старши правен съветник в Министерството на правосъдието; Александър Барамидзе – заместващ член на Комисията от Грузия, първи заместник-министър на правосъдието и Григорий Диков – правен сътрудник към Венецианската комисия, Генерална дирекция „Права на човека и върховенство на закона“ в Съвета на Европа.   \r\nПредставителите на Венецианската комисия ще подготвят доклад относно измененията в ЗСВ, на чиято основа ще бъде прието становище на Комисията на нейната октомврийска сесия. Докладът ще бъде изготвен по искане на Комисията по мониторинг на Парламентарната асамблея на Съвета на Европа (ПАСЕ) за становище на Венецианската комисия относно Закона за съдебната власт с измененията от 2016 г. \r\n  Основна цел и тема на посещението на делегацията е оценка на напредъка в съдебната реформа.   \r\nПо време на разговорите с членовете на ВСС бяха коментирани резултатите от промените в Конституцията на Република България от 2015 г. и произтичащите промени в Закона за съдебната власт. Представителите на Венецианската комисия проявиха особен интерес към състава, функциите, правомощията и правилата за дейността на Комисиите по атестирането и конкурсите към Съдийската и Прокурорската колегия. Коментирани бяха новостите в атестационните процедури за съдии, прокурори и следователи, както и относимостта на актовете от проверки на ИВСС при определяне на комплексните атестационни оценки на магистратите. Направено бе сравнение в механизма за атестиране на магистратите преди и след промените в Закона за съдебната власт от 2016 г. като бе акцентирано върху законово регламентираното участие на магистрати в комисиите към двете колегии. Подчертано бе, че целта на атестационните и дисциплинарните производства е различна и не е налице опасност от двойно санкциониране на магистратите.   \r\nЗададени бяха конкретни въпроси във връзка с извършваните от ИВСС проверки, възможностите за инициирането им, реда за възлагането им на инспекторите. Коментирани бяха конкретни разпоредби от ЗСВ във връзка с основанията за образуване на дисциплинарни производства, осигуряване на достъп до необходимите материали при извършване на проверки от инспекторите от ИВСС, както и наложените практики по закона.", "date": "2017.09.13", "title": "Членове на Висшия съдебен съвет се срещнаха с представители на Венецианската комисия"}
{"url": "http://www.focus-news.net/news/2017/09/13/2435298/varna-za-nachaloto-na-uchebnata-godina-se-izvarshva-obnovyavane-na-peshehodnite-pateki-i-vazstanovyavane-na-lipsvashti-patni-znatsi.html", "text": "За началото на учебната година се извършва обновяване на пешеходните пътеки и възстановяване на липсващи знаци около детските ясли и градини, училищата и висшите учебни заведения във Варна, предаде репортер на Радио „Фокус“ – Варна. Част от пътната маркировка вече е освежена около училищата и детските градини в кв. „Възраждане“ в града. Днес се работи и по инфраструктурата в района на Руското училище. \r\nПо данни на общинската дирекция „Инженерна инфраструктура и благоустрояване“ до момента са изпълнени над 75% от предвидените дейности, като до 14 септември ремонтите ще бъдат окончателно завършени. Във връзка с началото на новата учебна година екипи от районните администрации във Варна проверяват и уличното осветление около учебните заведения. При установяване на проблеми се предприемат мерки за отстраняване на повредите. Премахват се още сухи клони от дърветата, както и такива, които закриват светофарните уредби.\r\nМарияна ВАЛЕНТИНОВА", "date": "2017.09.13", "title": "Варна: За началото на учебната година се извършва обновяване на пешеходните пътеки и възстановяване на липсващи пътни знаци"}
{"url": "http://www.focus-news.net/news/2017/09/13/2435299/afp-zhan-klod-yunker-nastoya-es-da-sklyuchi-targovski-sporazumeniya-s-avstraliya-i-nova-zelandiya-do-2019-g.html", "text": "Председателят на Европейската комисия Жан-Клод Юнкер заяви в сряда, че ще поиска от правителствата на ЕС да одобрят официално започването на разговори за подписването на споразумения за свободна търговия с Австралия и Нова Зеландия, предава AFP.\r\n„Днес ние искаме да започнем преговори с Австралия и с Нова Зеландия\", заяви Юнкер в изказването си в Европейския парламент за състоянието на Съюза.\r\n„Искам да приключим тези преговори до края на нашия мандат (в края на 2019 г.)\", добави люксембургският политик. Тереза Герова", "date": "2017.09.13", "title": "AFP: Жан-Клод Юнкер настоя ЕС да сключи търговски споразумения с Австралия и Нова Зеландия до 2019 г."}
{"url": "http://www.focus-news.net/news/2017/09/13/2435300/haskovo-daritel-shte-predostavi-na-doma-za-vazrastni-hora-na-kenana-13-legla.html", "text": "13 легла ще предостави на Дома за възрастни хора на Кенана дарител, съобщиха от пресцентъра на Община Хасково. Фирма търгуваща със сладолед е изявила желание да дари 2 000 лева на Общината с цел да бъдат използвани за подобряване живота на възрастните хора. Ръководството на дома за възрастни хора на Кенана е преценило, че има нужда от легла с матраци. Старите са от преди около 10 години и е неободима подмяна. До дни леглата ще бъдат доставени в дома.", "date": "2017.09.13", "title": "Хасково: Дарител ще предостави на Дома за възрастни хора на Кенана 13 легла"}
{"url": "http://www.focus-news.net/news/2017/09/13/2435301/zam-ministar-tanya-mihaylova-uchebnata-godina-shte-zapochne-normalno-nyama-osnovaniya-za-pritesnenie.html", "text": "Учебната година ще започне нормално – няма основания за притеснение. Това каза зам.-министърът на образованието и науката Таня Михайлова в интервю за Агенция „Фокус“  по повод началото на учебната година в страната. „Що се отнася до учебниците, мога да кажа, че до 27 август всички учебни комплекти и учебни помагала за I. и V. клас вече са доставени. Знаете, че учебните комплекти и учебни помагала за II. и VI. клас, бяха одобрени през август със заповед на министъра. Доставката им започна на 25 август и имаме уверенията, че до 15 септември всички ученици ще бъдат подсигурени с учебници и учебни комплекти“, заяви зам.-министърът. По думите ѝ, в случай че в някое училище дотогава не са доставени учебници и учебни помагала от избраното от тях издателство,  няма да има повод за притеснение, защото първият учебен ден се пада в петък и както винаги училищата имат готовност да работят и в събота и неделя, за да осигурят нормални условия за учебния процес. „Освен това първите седмици са посветени за преговор на учебното съдържание, така че смятам, че няма да има проблем и учебниците и учебните пособия ще бъдат осигурени навреме за началото на учебната година“, заяви Михайлова.  \r\nЗам.-министърът заяви, че в страната все още се търсят учители за новата година. По думите ѝна сайтовете на всяко регионално управление на образованието винаги има обяви за търсене на учители, но точната цифра на учителите ангажирани в учебния процес тази година ще стане ясна на 15 септември, защото понякога и в последните дни се случват преминавания на учители то едно училище в друго или назначаване на нови колеги.\r\nЛюба АЛЕКСИЕВА", "date": "2017.09.13", "title": "Зам.-министър Таня Михайлова: Учебната година ще започне нормално – няма основания за притеснение"}
{"url": "http://www.focus-news.net/news/2017/09/13/2435302/stara-zagora-kmetat-zhivko-todorov-posreshta-legendite-na-barselona-v-regionalniya-istoricheski-muzey.html", "text": "Легендите от испанския гранд Барселона, които ще се изправят срещу отбора на Христо Стоичков на 20 септември на стадион „Берое“, ще бъдат специални гости на кмета на Стара Загора Живко Тодоров в една от най-големите забележителности в града, съобщиха от пресцентъра на Общината. Регионалният исторически музей ще посрещне именитите футболисти с многобройни артефакти от богатото историческо минало на града. \r\nВ деня на грандиозното футболно шоу Дрийм тиймът на каталунците ще има възможността да разгледа над 130 000 движими културни ценности, датирани в периода от зората на човешката цивилизация до наши дни, които се съхраняват във фондовете на музея. Сред уникалните експонати е поместен и оригинален препис на Паисиевата „История Славянобългарская“ от 1837 г. Футболните величия, придружени лично от кмета Тодоров, ще се запознаят с богатата 110-годишна история на Старозагорския музей, който е сред най-старите в Европа.\r\nСамо броени часове след специалната визита в музея, футболистите на Барселона ще излязат на зеления терен на градския стадион Берое в Стара Загора. В уникален футболен спектакъл те ще се изправят срещу звездите от отбора на Камата. Предстоящият титаничен сблъсък обещава да се превърне в истински спортен празник за многобройните присъстващи на събитието.\r\nСъбитието „Дрийм тиймът на Барселона срещу отбора на Стоичков“, част от „Стара Загора – Европейски град на спорта“, е на 20 септември на стадион „Берое“, гр. Стара Загора. Началото е в 20.00 часа. Билети за звездния футболен мач търсете в мрежата на Eventim, както и на специалната каса пред Община Стара Загора. Цена на билетите: от 30 лв. до 80 лв. Повече информация можете да намерите на официалната страница на събитието Дрийм тиймът на Барселона срещу отбора на Христо Стоичков.", "date": "2017.09.13", "title": "Стара Загора: Кметът Живко Тодоров посреща легендите на Барселона в Регионалния исторически музей"}
{"url": "http://www.focus-news.net/news/2017/09/13/2435303/dobrich-predstoi-priemaneto-na-nova-naredba-za-obshtinskite-zhilishta.html", "text": "Предстои приемането на Наредба за реда и условията за установяване на жилищни нужди, за настаняване под наем, управление и разпореждане с жилища от общинския жилищен фонд на Община град Добрич, предаде кореспондент на Радио „Фокус” – Варна. Сега действащата Наредба е приета с решение на Общинския съвет (ОбС) през 2013 година. В Общината е постъпил одитен доклад, констатирани са няколко положения. Разпоредбите на сега действащия нормативен документ дават възможности за сключване на договори за наем и събиране на наеми за общински жилища от „Жилфонд – Инвест” ЕООД, без имотите да бъдат включени като непарична вноска в капитала на общинското търговско дружество. Предвидено е стопанисването и поддържането на жилищата от общинския жилищен фонд на общинско търговско дружество, без да се отчитат определени законови норми. „Не е налице правно основание „Жилфонд – Инвест” ЕООД да управлява, стопанисва и поддържа общинските жилища по силата на подзаконов акт. За общинските жилища са въведени проверки и отговорности за лица извън структурата на общината, което е в противоречие с изискванията на Закона за финансовото управление и контрол в публичния сектор. Взетите управленски решения за сключване на договори при отдаване под наем и събиране на наеми за общинските жилища от „Жилфонд-Инвест“ ЕООД, без имотите да бъдат включени като непарична вноска в капитала на общинското търговско дружество, са в противоречие с действащата за периода  нормативна уредба“, е посочено в докладна записка, внесена от кмета на Добрич Йордан Йорданов. \r\n1415 са общинските жилища в града. В сега действащата Наредба неправилно са създадени предпоставки за настаняване в резервни жилища на лица, които по принцип трябва да бъдат настанявани във ведомствени жилища на общината, които не са предвидени. Не е определен ред и условия за предоставяне право на строеж върху общински имоти за изграждане на социални жилища. Не са определени образци от заявления и декларации за настаняване в резервни жилища. Не са определени задължения на кмета или упълномощено от него лице да сключва писмени договори за тези жилища. Одитът показва, че са допуснати и други несъответствия и нарушения. \r\nПо повод направените констатации в доклада на Сметната палата Общинският съвет на Добрич е приел решение през февруари тази година за сформиране на временна комисия, която да извърши анализ на направените  констатации. Временната комисия е провела три редовни заседания и е внесла Докладна записка с проект за решения в Общински съвет град Добрич. Впоследствие той е приел решение, с което е намалил резервния капитал на „Жилфонд-инвест” ЕООД град Добрич, като са отписани по балансова стойност към 30 юни 2017 година, жилищните имоти – апартаменти. Те са счетоводно заведени в баланса на Община град Добрич. На същото заседание Общински съвет град Добрич е взел решение да се възложи на „Жилфонд-Инвест” ЕООД град Добрич, събирането на наемите от общинските жилища – апартаменти, срещу възнаграждение, което осигурява нормалното функциониране на дружеството. Пълният текст на предложената нова Наредба е публикуван на сайта на Общината. ОбС ще разгледа предложения нормативен документ на предстоящото си заседание на 19 септември. \r\nЖулиета НИКОЛОВА", "date": "2017.09.13", "title": "Добрич: Предстои приемането на нова Наредба за общинските жилища"}
{"url": "http://www.focus-news.net/news/2017/09/13/2435304/anton-todorov-gerb-dokladat-za-sastoyanieto-na-natsionalnata-sigurnost-nyama-da-navredi-na-otnosheniyata-mezhdu-balgariya-i-rusiya.html", "text": "Докладът за състоянието на националната сигурност няма да навреди на отношенията между България и Русия. Това коментира пред журналисти в парламента депутатът от ПГ на ГЕРБ Антон Тодоров по повод приетия от правителството Доклад за състоянието на националната сигурност за 2016 година, в който се твърди, че Русия е една от основните външнополитически заплахи за България, предаде репортер на Агенция „Фокус“. „Чудесен доклад, който най-накрая посочи един от големите проблеми на България – хибридната война. Мисля, че много от опитите за спекулации, че правителството не води последователна политика в тази посока, се изпаряват. Т. нар. кебапчийски котараци от старата десница трябва да знаят, че само с приказки не става. Става с реална политика, спиране на руските проекти в България и провеждане на политика в областта на националната сигурност, която работи и неутрализира опитите за дестабилизиране на България, а такива определено има“, коментира Тодоров. \r\n„Ще ви кажа нещо, което е публична информация, за да не нарушаваме закона – в един от докладите на СГС преди няколко месеца, който беше препечатан в сп. „L`Europeo“, бяха публикувани имената, наказателните дела и разрешенията за СРС, които ДАНС е искала от СГС за изпълняване на законни СРС спрямо руски търговски представители и други представители на руската федерация“, посочи той и уточни, че доколкото знае, в прокуратурата има разследване по този повод.  \r\nПопитан дали заради този доклад няма да се обтегнат отношенията ни с Русия, той отговори отризателно и даде за пример това, че с всяка година руските туристи у нас се увеличават с 15-20% . „Това не е зле за България. Тези хора са платежоспособни. Нито един от тях в Бяла не видях да пуши или да прие концентрати. Безспорно службите работят. Има реални факти, които не можем да споменаваме. За мен докладът няма да навреди на отношенията“, каза още Антон Тодоров. \r\nЛюба АЛЕКСИЕВА", "date": "2017.09.13", "title": "Антон Тодоров, ГЕРБ: Докладът за състоянието на националната сигурност няма да навреди на отношенията между България и Русия"}
{"url": "http://www.focus-news.net/news/2017/09/13/2435305/plovdiv-sedem-sela-v-oblastta-sa-s-narusheno-vodopodavane-zaradi-avarii-po-vodoprovodnata-mrezha.html", "text": "Седем села в областта са с нарушено водоподаване заради аварии по водопроводната мрежа. Това съобщиха за Радио „Фокус“ – Пловдив от ВиК. Без вода днес са жителите на асеновградските села Яврово, Добростан, Златовръх, както и селата Свежен, Ягодово, Ситово и Белащица.\r\nПоради авария ул. „Христо Ботев“ в Асеновград домакинствата там също ще бъдат без вода. До 16:00 днес нарушено водоподаване ще има на ул. „Победа“ в Хисаря, а също така и на ул. „Плиска“ №8 в Куклен.\r\nЕкипите на водоснабдително дружество отстраняват аварии и на територията на Пловдив. Без вода днес ще са в района на кръстовището на ул. „Пенчо Славейков“ и ул. „Прогрес“, кръстовището на ул. „Цар Асен“ и ул. „Славянска“ и бул.“Цар Борис III-ти Обединител“.\r\nКристиян ГАРОВ", "date": "2017.09.13", "title": "Пловдив: Седем села в областта са с нарушено водоподаване заради аварии по водопроводната мрежа"}
{"url": "http://www.focus-news.net/news/2017/09/13/2435306/sport-v-sryada-shte-se-igrayat-machovete-v-ostanalite-chetiri-grupi-na-shampionska-liga.html", "text": "Тази вечер ще се играят мачовете в останалите четири групи на Шампионска лига. \r\nЕвропейският клубен шампион Реал Мадрид ще играе срещу Апоел на стадион „Сантяго Бернабеу“. В другата среща от Група \"H\" Тотнъм приема в Лондон Борусия (Дортмунд).\r\nВ група „Е“ Ливърпул посреща отбора на Севиля. Двата отбора играха един срещу друг на миналогодишния финал на Лига Европа, който завърши с победа за Севиля.", "date": "2017.09.13", "title": "Спорт: В сряда ще се играят мачовете в останалите четири групи на Шампионска лига"}
{"url": "http://www.focus-news.net/news/2017/09/13/2435307/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В сряда, 13 септември, председателят на Европейската комисия Жан-Клод Юнкер ще представи визията си за бъдещето на Общността, припомня германският национален ежедневник Die Frankfurter Allgemeine Zeitung.\r\nВ рамките на годишната си реч за състоянието на Европейския съюз, люксембургският политик ще обясни пред евродепутатите кои реформи счита за реалистични. \r\nИзборите във Франция и предстоящият парламентарен вот в Германия създават благоприятни условия за промени. Заради икономическите различия в еврозоната, френският президент Еманюел Макрон призовава за преструктуриране на валутния съюз.\r\nПрез месец март в т.нар. Бяла книга Юнкер представи пет сценария за бъдещето на ЕС. В речта си относно състоянието на Съюза той иска да обясни идеите си. Освен това се очакват изказвания относно актуалните основни проблеми на ЕС, включително търговска политика, защита срещу нежелано закупуване на европейски компании и кризата с бежанците. След неотдавнашното напрежение с източните държави-членки на ЕС Унгария и Полша, е вероятно председателят на ЕК да коментира нарастващата пропаст сред страните в Общността.\r\nЮнкер е председател на Европейската комисия от 2014 г. насам. Следващите избори за поста са през 2019 г.\r\n*** В рамките на годишната си реч за състоянието на Европейския съюз, председателят на ЕК Жан-Клод Юнкер се застъпи за въвеждане на единната европейска валута във всички държави от Общността, включително в по-бедните източноевропейски страни, предава германското издание Focus.\r\nЛюксембургският политик настоя за по-тясно сътрудничество между държавите. Освен присъединяване към валутния съюз, Юнкер призова всички членки да бъдат допуснати в Шенгенската зона. Освен това ЕС трябва да продължи да се разширява: до 2025 г. Съюзът може да има около 30 членове.\r\n***  Кандидатът на германските социалдемократи за канцлерския пост в Берлин – Мартин Шулц, изрази желание за организирането на втори пряк телевизионен дебат с основния си опонент за висшия държавен пост – Ангела Меркел, съобщава баварският ежедневник Die Sueddeutsche Zeitung.\r\nВ изявление пред местни медии, Шулц подчерта, че много от въпросите, които вълнуват гражданите на ФРГ, не са засегнати в дебата, проведен на 3 септември. Ето защо той е написал и изпратил писмо до лидера на Съюза (ХДС/ХСС), в който официално е отправил молба за организирането на втори дебат с него. Такъв обаче едва ли ще има – Меркел вече подчерта, че е изразила мнението си по всички важни въпроси.\r\n***", "date": "2017.09.13", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/13/2435308/dobrich-osadiha-18-irakchani-za-nelegalno-preminavane-na-granitsata.html", "text": "Присъда са получили 18 иракчани за нелегално преминаване на границата, съобщиха от пресцентъра на Окръжен съд - Добрич. Условни наказания са получили 18 иракски граждани, след като Районен съд - Генерал Тошево е одобрил споразуменията, постигнати между чужденците, техните защитници и прокуратурата. Групата иракчани – 6 жени и 12 мъже, от които четирима непълнолетни, са признати за виновни в това, че на 22 юли тази година в землището на село Росица, община Генерал Тошево, в района на 240 и 241 гранични пирамиди, излезли през границата на страната без разрешение на надлежните органи на властта и не през определените за това места. За извършеното деяние четиримата непълнолетни са получили наказания „лишаване от свобода“ за срок от 3 месеца, чието изпълнение е отложено с 3-годишен изпитателен срок. Наложено им е и кумулативно предвиденото наказание „Обществено порицание“, което да се извърши чрез публикация в местния печат. Останалите нарушители са наказани с 10 месеца „лишаване от свобода“ с 3-годишен изпитателен срок, като са им наложени и глоби от по 200 лева. Всички осъдени ще платят сторените по делата разноски. Съдебните актове са постановени миналата седмица. Те са окончателни и не подлежат на обжалване.", "date": "2017.09.13", "title": "Добрич: Осъдиха 18 иракчани за нелегално преминаване на границата"}
{"url": "http://www.focus-news.net/news/2017/09/13/2435309/narodnite-predstaviteli-othvarliha-promenite-v-zakona-za-hranite-vneseni-ot-bsp.html", "text": "Народните представители отхвърлиха на първо четене промени в Закона за храните, въвеждащи изисквания за присъствие на български храни в търговските обекти с годишен оборот над 2 млн. лева, предаде репортер на Агенция „Фокус“. „За“ гласуваха 102 народни представители, 19 бяха „против“, а 90 се въздържаха. Законопроектът беше разгледан по предложение на ПГ на БСП. На заседание Комисията по икономическа политика и туризъм го е отхвърлила. Независимо от изхода от гласуването законопроектът ще бъде изпратен за нотификация в ЕК. От БСП предложиха изисквания за присъствие на минимум 70% мляко и млечни продукти, произведени в България; за месото и месните продукти- минимум 25%, а за пилешкото минимум 50%. При неизпълнение на задължението за осигуряване на български продукти се предвижда имуществена санкция в размер на до 10% от годишния оборот от групата, по отношение на която изискването не е изпълнено. Вносителите предложиха събраните суми от санкции да постъпват във Фонд „Земеделие“ за подпомагане на местното производство.\r\nВ представянето на мотивите народният представител от БСП Светла Бъчварова-Пиралкова обясни, че от 2016 година българските земеделски стопани получават субсидии за обвързана подкрепа, за които трябва да произвеждат определено количество продукция и тя да е реализирана. „Искаме сивият сектор да изчезне, производителите да реализират продукцията си, а не им осигуряваме равен достъп до пазара“, коментира тя. Според нея ако тази тенденция продължи, обвързаната подкрепа няма да има никакво значение и средствата ще бъдат загубени. По време на дебатите Петър Кънев от БСП посочи, че двойният стандарт при храните го има, българските стоки са трудноконкурентни на западните стоки и трябва да се намери решение. Депутатът от БСП Цветан Топчиев заяви, че промените не засягат движението на европейски стоки на пазара, а целят да се предлагат повече български стоки. Георги Станков от ГЕРБ обясни, че предлаганите промени не могат да изпълнят целта да стимулират предлагането на български стоки, а въвеждат ограничения в избора на потребителя. Зам.-председателят на ПГ на БСП Драгомир Стойнев коментира, че ако за управляващите българските стоки са с по-лошо качество, за БСП е обратното. „Искаме българският потребител да има достъп до качествена българска храна и това целят промените“, заяви той. Делян Добрев от ГЕРБ обясни, че браншовите организации са против законопроекта. Според него той ще доведе до дефицит на стоки и по-високи цени. „Искате сами да си налагаме санкции, да си наложим ембарго, това звучи абсурдно“, заяви депутатът от ГЕРБ. \r\nБиляна ИВАНОВА", "date": "2017.09.13", "title": "Народните представители отхвърлиха промените в Закона за храните, внесени от БСП"}
{"url": "http://www.focus-news.net/news/2017/09/13/2435310/afp-zhan-klod-yunker-potarsi-pravomoshtiya-za-proverki-na-chuzhdestrannite-pridobivaniya-v-evropa.html", "text": "Председателят на Европейската комисия Жан-Клод Юнкер заяви в сряда, че ще потърси правомощия за проверка на чуждестранните придобивания в стратегическите сектори на Европа, на фона на притесненията за инвестиции от страна на Китай, предава AFP.\r\n„Ние не сме наивни свободни търговци. Европа ще защити стратегическите си интереси с рамка за инвестиционен скрининг\", заяви Юнкер в годишната си реч за състоянието на Съюза пред Европейския парламент в Страсбург. Тереза Герова", "date": "2017.09.13", "title": "AFP: Жан-Клод Юнкер потърси правомощия за проверки на чуждестранните придобивания в Европа"}
{"url": "http://www.focus-news.net/news/2017/09/13/2435311/inzh-gavril-rangelov-dgs-pazardzhik-vsyaka-godina-vlagame-okolo-500-hil-leva-za-protivopozharni-proseki.html", "text": "В Държавното горско стопанство в Пазарджик работим сериозно по превенцията срещу горски пожари, каза за Радио „Фокус“ – Пазарджик директорът на стопанството инж. Гаврил Рангелов. Той обясни, че всяка година се влагат около 500 000 лева за противопожарни просеки. „Има случаи на запалвания на сухи треви, но предприемаме мерки навреме и не допускаме огънят да се разпространи в горските масиви. Лесничеите от стопанството се включат активно в гасенето. Като пример бих посочил запалването на едно товарно ремарке в близост до горски масив в района на село Калугерово. Благодарение на присъствието на горските служители и навременната им реакция не се допусна разпространение на огъня в горския масив“, обясни Рангелов. Той допълни, че това е и основната цел на лесничеите, защото навлезе ли в гората, огънят се потушава трудно заради пресечения терен и бързото му разпространение в сухи треви и ниска горска растителност.\r\nВаня НИКОЛОВА", "date": "2017.09.13", "title": "Инж. Гаврил Рангелов, ДГС-Пазарджик: Всяка година влагаме около 500 хил. лева за противопожарни просеки"}
{"url": "http://www.focus-news.net/news/2017/09/13/2435312/dobrich-domat-za-stari-hora-e-s-narusheno-vodosnabdyavane-poradi-lipsa-na-elektrozahranvane.html", "text": "Домът за стари хора в Добрич е с нарушено водоснабдяване до 17.00 часа поради липса на електрозахранване, съобщиха от ВиК-Добрич. В града с нарушено водоснабдяване са също по ул. „Теменуга“ в жк „Изгрев“ и в жк „Добротица“. \r\nАварии се отстраняват в Район Добрич - селска: с. Пчелино, с. Козлодуйци и с. Росеново, в Район Балчик: с. Соколово, в Район Каварна: ул. „Дунав“ в морския град и с. Крупен, в Район Генерал Тошево: с. Градини  и с. Александър Стамболийски, и в Район Шабла: ул. „Мургаш“, не работи Помпена станция – Дуранкулак.\r\n Жулиета НИКОЛОВА", "date": "2017.09.13", "title": "Добрич: Домът за стари хора е с нарушено водоснабдяване поради липса на електрозахранване"}
{"url": "http://www.focus-news.net/news/2017/09/13/2435313/ruse-82-godishen-mazh-e-izmamen-za-sumata-ot-400-lv-po-nova-shema.html", "text": "82-годишен мъж е измамен за сумата от 400 лв. Това съобщиха от ОДМВР- Русе. Във вторник, 12 септември, 82-годишен русенец подава сигнал във Второ РУ – Русе, че около 13.00 ч. същия ден, докато седял на пейка пред блок в кв. „Възраждане“, към него се  приближил непознат мъж на около 40 години и го заговорил. Обяснил му, че ако иска да си увеличи пенсията, трябва да внесе сумата от 400 лева, за да го включат в списък с пенсионери за увеличение на пенсиите. Казал му още, че ще получи еднократно сумата от 1660 лв. за минал период. Възрастният мъж отишъл до дома си и взел сумата от 400 лв., след което се върнал на пейката пред блока, но не дал парите. По-младият мъж казал, че отива да вземе протокола за еднократната сума и след като по-възрастният го последвал, мъжът го блъснал през ръката, в която държал парите, издърпал му ги със сила и побягнал. Потърпевшият дава следното описание на извършителя: висок около 165-170 см, с пълно телосложение, бяло топчесто лице и къса черна коса, облечен в кафяво - черна блуза с три хоризонтални жълти райета и обут в тъмни панталони. По случая е образувано досъдебно производство.", "date": "2017.09.13", "title": "Русе: 82-годишен мъж е измамен за сумата от 400 лв. по нова схема"}
{"url": "http://www.focus-news.net/news/2017/09/13/2435314/denis-zvizdich-v-bosna-i-hertsegovina-ne-se-razvyavat-znamena-na-islyamska-darzhava.html", "text": "Министър-председателят на Босна и Херцеговина Денис Звиздич увери, че в страната не се развяват знамена на близкоизточната радикална групировка „Ислямска държава“, съобщава македонското електронно издание „Локално“.\r\nПо този начин Звиздич отрече обвиненията на някои европейски лидери, които изразиха опасения, че мюсюлманите в Босна и Херцеговина представляват опасност за сигурността. \r\nИзвестно е, че много чужденци се бият в Сирия и Ирак в редиците на терористичната групировка. Сред тях има и граждани на Босна и Херцеговина. По-рано държавният глава на Чешката република Милош Земан изрази загриженост, че джихадистите може да изградят своя база на територията на Босна и Херцеговина, заявявайки, че знамето на групировката вече е издигнато в някои градове на страната. \r\nНеговият хърватски колега, Колинда Грабар-Китарович, отбеляза, че много от радикалните бойци вероятно ще се завърнат в страната. Хърватските медии на свой ред представиха данни, съгласно които има между пет и десет хиляди радикализирани босненски мюсюлмани. \r\nЗвиздич бе категоричен, че това са безпочвени и политически мотивирани обвинения, които нанасят щети преди всичко на туристическия бранш в страната.  Тереза Герова", "date": "2017.09.13", "title": "Денис Звиздич: В Босна и Херцеговина не се развяват знамена на „Ислямска държава“"}
{"url": "http://www.focus-news.net/news/2017/09/13/2435315/filmat-slava-na-kristina-grozeva-i-petar-valchanov-e-balgarskoto-predlozhenie-za-oskar-za-chuzhdoezichen-film.html", "text": "Филмът „Слава” на Кристина Грозева и Петър Вълчанов е българското предложение за „Оскар” за чуждоезичeн филм, съобщиха от Националния филмов център. Решението бе взето от седемчленна комисия с председател проф. Александър Грозев.\r\nВ категорията се състезаваха десет филма, които отговарят на условията на Академията и са заявени от продуцентите си за участие:\r\nПървите места в класирането заеха „Слава” с 14 точки и „Безбог” с 10 точки. Сценарият е на Кристина Грозева, Петър Вълчанов, Дечо Таралежков. Режисьорите са Петър Вълчанов, Кристина Грозева. Операторът е Крум Родригес, а музиката е на Христо Намлиев.\r\nВъв филма са взели участие Стефан Денолюбов, Маргита Гошева,  Китодар Тодоров, Милко Лазаров, д-р Георги Стаменов, Иван Савов, Христофор Недков, Мира Искърова и др. Продукцията е на Абраксас филм – Кристина Грозева. \r\nВъв филма се разказва за кантонер, който открива милиони на релсите и ги предава в полицията. Държавата го възнаграждава с нов часовник, който обаче се оказва менте. ПР-ката на Министерство на транспорта загубва стария му часовник модел „Слава“, който е семейна реликва. Кантонерът се впуска в отчаяна битка да си върне старата „Слава“ и достойнството си.\r\nКристина Грозева и Петър Вълчанов са завършили НАТФИЗ и са членове на Европейската филмова академия. В съавторство двамата създават филмите „Аварийно кацане“, „Реки без мостове“, „Скок“ (номиниран за Европейските филмови награди 2013), „Урок“ (носител на повече от 33 международни филмови награди).", "date": "2017.09.13", "title": "Филмът „Слава” на Кристина Грозева и Петър Вълчанов е българското предложение за „Оскар” за чуждоезичeн филм"}
{"url": "http://www.focus-news.net/news/2017/09/13/2435316/ruse-30-godishen-mazh-e-zaginal-sled-chelen-sblasak-mezhdu-dva-avtomobil-na-patya-ruse-veliko-tarnovo.html", "text": "30-годишен мъж е загинал след челен сблъсък между два автомобил на пътя Русе - Велико Търново. Това съобщиха от ОДМВР- Русе Инцидентът е станал около 21.00 часа в неделя (11 септември) на 63-ти км от пътя при суха пътна настилка и прав път, когат водач на лек автомобил „Ауди” с великотърновски регистрационен номер на 30 години предприема маневра за изпреварване на колона от товарни автомобили в посока Велико Търново, при което се удря челно в идващото насреща „Ауди” с русенска регистрация и водач на 30 години. В резултат на удара на място е загинал водачът на русенския автомобил. Возещият се до него пътник на 29 години е прегледан от екип на спешна помощ в град Полски Тръмбеш, където не са констатирани сериозни травми. Водачът на другия автомобил и 38 – годишният пътник, пътуващ с него, също са прегледани, но не са с констатирани сериозни травми и са освободени за домашно лечение. По случая е образувано досъдебно производство.", "date": "2017.09.13", "title": "Русе: 30-годишен мъж е загинал след челен сблъсък между два автомобил на пътя Русе - Велико Търново"}
{"url": "http://www.focus-news.net/news/2017/09/13/2435317/afp-predsedatelyat-na-ek-predlozhi-sazdavaneto-na-posta-na-finansov-ministar-na-es.html", "text": "В рамките на годишната си реч за състоянието на Европейския съюз, председателят на Европейската комисия Жан-Клод Юнкер призова за създаването на пост на финансов министър на Общността като стъпка към задълбочаването на интеграцията в еврозоната, предава AFP.\r\n„Нуждаем се от европейски министър на икономиката и финансите“, подчерта люксембургският политик пред депутатите в Европейския парламент.  Тереза Герова", "date": "2017.09.13", "title": "AFP: Председателят на ЕК предложи създаването на поста на финансов министър на ЕС"}
{"url": "http://www.focus-news.net/news/2017/09/13/2435318/varna-remonti-za-blizo-1-mln-leva-sa-izvarsheni-v-30-obshtinski-uchilishta-prez-letnite-mesetsi.html", "text": "Летни ремонти са извършени в 30 общински училища на територията на община Варна. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ в Община Варна. През летните месеци дейности са осъществени в Четвърта езикова гимназия, където е извършен ремонт на парна инсталация, подмяна на съществуваща метална дограма, на врати, ел. табла, както и боядисване на помещения. В СУ „Св. Климент Охридски“ е извършена частична външна топлоизолация, а в Руското училище е поставена нова асфалтова настилка на двора. В ОУ „Йордан Йовков“ е извършен текущ ремонт на помещение с цел превръщане в стая за хранене и класна стая, в ОУ „Патриарх Евтимий“ – поставяне на стълбищен профил и ремонт на мозаечна настилка в актова зала в училището. Ремонт на санитарни помещения е извършен в двете основни училища „Ангел Кънчев“ и „Васил Друмев“, а ОДК – Варна е с обновени коридори. В Център за подкрепа за личностно развитие Средношколско общежитие е положена нова външна мазилка на Корпус 2, в ОУ „Цар Симеон І“ е извършена подмяна на врати на класни стаи, вертикални щрангове и вертикален канал в тоалетните. В СУ по хуманитарни науки и изкуства е осъществен ремонт на покрив и инсталация за пожароизвестяване и мълниезащита. През летните месеци е санирана северната фасада на Корпус А 1 в ОУ „Стоян Михайловски“, извършен е и ремонт на настилка в училищния двор. \r\n„Ремонти бяха направени и в други училища, свързани с подмяна на котли, топлообменници, парни инсталации, подмяна на дограма и др.“, каза още Лилия Христова. Тя допълни, че предстои въвеждането в експлоатация на готовата закрита спортна площадка в двора на Математическата гимназия и ОУ „Захари Стоянов“, както и на спортните площадки, изградени в дворовете на 10 общински училища. „Средствата за ремонт, без спортните площадки и съоръженията в Математическата гимназия, са близо 1 млн. лева от бюджета на Община Варна и училищата, взети заедно“, добави Лилия Христова.\r\nМарияна ВАЛЕНТИНОВА", "date": "2017.09.13", "title": "Варна: Ремонти за близо 1 млн. лева са извършени в 30 общински училища през летните месеци"}
{"url": "http://www.focus-news.net/news/2017/09/13/2435319/kyustendil-chetiri-mesta-za-pochistvane-sa-opredeleni-grada-po-povod-natsionalnata-kampaniya-da-izchistim-balgariya-za-edin-den.html", "text": "Четири места за почистване са определени в Кюстендил по повод националната кампания „Да изчистим България за един ден”. Това съобщи за Радио „Фокус” – Кюстендил Ирина Велкова, еколог към Община Кюстендил. Акцията ще се проведе на 16 септември, а началото й е от 10.30 часа. „Определените места за почистване са поречието на река Банщица, лесопарк „Хисарлъка”, кръстовището на улица „Овощарска” и улица „Бузлуджа”, както и екопарк „Езерата”. Желаещите да се включат в кампанията ще получат на място чували и ръкавици. Желаещите да почистят пространствата около жилищните блокове и градинки могат да събират отпадъците до най-близкия контейнер. Извозването на събраните отпадъци ще се извършва от екипи на Общинско предприятие „Чистота”.\r\nВенцеслав ИЛЧЕВ", "date": "2017.09.13", "title": "Кюстендил: Четири места за почистване са определени града по повод националната кампания „Да изчистим България за един ден”"}
{"url": "http://www.focus-news.net/news/2017/09/13/2435320/zhan-klod-yunker-kam-turtsiya-pusnete-nashite-zhurnalisti-da-si-otidat.html", "text": "Председателят на Европейската комисия Жан-Клод Юнкер призова Анкара да позволи на „нашите журналисти да си отидат\" от страната, с оглед на арестите на френски и германски журналисти в Турция, предава AFP.\r\n„Обръщам се към властите в Турция, нека нашите журналисти да си отидат!\", призова Юнкер в годишната си реч за състоянието на Европейския съюз. Тереза Герова", "date": "2017.09.13", "title": "Жан-Клод Юнкер към Турция: Пуснете нашите журналисти да си отидат!"}
{"url": "http://www.focus-news.net/news/2017/09/13/2435321/plovdiv-zatvaryat-za-dvizhenie-chast-ot-bul-tsar-boris-iii-obedinitel-zaradi-vik-remont.html", "text": "Затварят за движение част от бул. „Цар Борис III Обединител” заради ВиК ремонт. Това съобщиха за Радио „Фокус“ - Пловдив от ОП „Организация и контрол на транспорта“. Движението ще бъде спряно в участъка от в участъка от ул. „Света Петка” до  кръстовището с ул. „Цанко Дюстабанов” за отстраняване на ВиК авария. От общинското предприятие информират, че поради тази причина се променят маршрутите на автобусни линии № 1, 4, 7, 11, 20, 26, 27, 37, 44, 99  от вътрешноградския транспорт.\r\nКристиян ГАРОВ", "date": "2017.09.13", "title": "Пловдив: Затварят за движение част от бул. „Цар Борис III Обединител” заради ВиК ремонт"}
{"url": "http://www.focus-news.net/news/2017/09/13/2435322/nsi-prihodite-ot-noshtuvki-prez-yuli-dostigat-317-mln-lv-ili-s-107-poveche-v-sravnenie-s-yuli-2016-g.html", "text": "Приходите от нощувки през юли 2017 г. достигат 317.0 млн. лв., или с 10.7% повече в сравнение с юли 2016 година. Регистрирано е увеличение на приходите както от чужди граждани - с 13.0%, така и от български граждани - с 0.5%. Това съобщиха от Националния статистически институт.\r\nПрез юли 2017 г. в страната са функционирали 3 114 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 135.6 хил., а на леглата - 320.8 хиляди. В сравнение с юли 2016 г. общият брой на местата за настаняване, функционирали през периода, се увеличава с 1.1%, а на леглата в тях - с 4.8%. \r\nОбщият брой на нощувките във всички места за настаняване, регистрирани през юли 2017 г., е 6 009.5 хил., или с 4.8% повече в сравнение със същия месец на предходната година, като най-голямо увеличение на нощувките (с 6.9%) се наблюдава в местата за настаняване с 4 и 5 звезди. \r\nПрез юли 2017 г. в хотелите с 4 и 5 звезди са реализирани 61.9% от общия брой нощувки на чужди граждани и 23.2% - на българи. В местата за настаняване с 3 звезди са осъществени 27.0% от нощувките на чужди граждани и 27.3% - на българи, докато в останалите места за настаняване (с 1 и 2 звезди) те са съответно 11.1 и 49.5%.\r\nБроят на пренощувалите лица в местата за настаняване през юли 2017 г. се увеличава с 5.5% в сравнение със същия месец на 2016 г. и достига 1 219.5 хил., като е регистрирано увеличение с 9.0% при чужденците и с 0.2% при българите. Българските граждани, нощували в местата за настаняване през юли 2017 г., са 456.6 хил. и са реализирали средно по 3.3 нощувки. Чуждите граждани са 762.9 хил., като 62.6% са нощували в хотели с 4 и 5 звезди и са реализирали средно 5.8 нощувки. \r\nОбщата заетост на леглата в местата за настаняване през юли 2017 г. е 62.8%, като се увеличава с 2.3 процентни пункта в сравнение с юли 2016 година. Най-висока е заетостта на леглата в хотелите с 4 и 5 звезди - 77.5%, следвани от местата за настаняване с 3 звезди - 61.4%, и с 1 и 2 звезди - 43.4%.", "date": "2017.09.13", "title": "НСИ: Приходите от нощувки през юли достигат 317  млн. лв., или с 10.7% повече в сравнение с юли 2016 г."}
{"url": "http://www.focus-news.net/news/2017/09/13/2435323/api-do-1900-chasa-shte-se-izvarshvat-kratkosrochni-remonti-na-magistrala-trakiya-ot-km-20-do-km-21-v-posoka-burgas-i-pri-km-165-v-posoka-sofiya.html", "text": "До 19.00 часа днес ще се извършват краткосрочни текущи ремонти на автомагистрала „Тракия” от км 20 до км 21 в посока Бургас и при км 165 в посока София. Шофьорите да се движат със съобразена скорост и повишено внимание. Това съобщиха от пресцентъра на Агенция „Пътна инфраструктура”.\r\nТрафикът при км 165 на автомагистрала „Тракия” в посока София ще се пренасочва от изпреварващата в активната лента, поради ремонт на мантинела в средна разделителна ивица. \r\nДвижението от км 20 до км 21 на автомагистрала „Тракия” в посока Бургас ще се извършва в изпреварващата лента, поради извършване на частични ремонтни дейности в активната и аварийната ленти.", "date": "2017.09.13", "title": "АПИ: До 19.00 часа ще се извършват краткосрочни ремонти на магистрала „Тракия” от км 20 до км 21 в посока Бургас и при км 165 в посока София"}
{"url": "http://www.focus-news.net/news/2017/09/13/2435324/ministar-nikolina-angelkova-initsiativata-edin-poyas-edin-pat-mozhe-da-vodi-do-novo-izmerenie-na-satrudnichestvoto-mezhdu-balgariya-i-kitay.html", "text": "Инициативата на Китай „Един пояс, един път“ е в помощ на изпълнението на плана за устойчиво развитие на туризма до 2030 година. България подкрепя това начинание, като пример за това е 2-рият международен семинар „По Западния път на коприната“, на който страната ни беше домакин през месец юни тази година. Той се организира от Световната организация по туризъм (СОТ) и Министерството на туризма, с подкрепата на Европейската комисия. Това каза министърът на туризма Николина Ангелкова по време на панела „Изграждане на партньорства - засилване на сътрудничеството в областта на туризма в рамките на инициативата „Един пояс, един път“, който се провежда в рамките на 22-та Генерална асамблея на Световната организация по туризъм, съобщиха от пресцентъра на министерството. \r\nЦелта на инициативата е както да улеснява пътуванията, така и да създава дългосрочни механизми за обмен на информация. Тя насърчава изработването на съвместни маркетингови стратегии и укрепването на туристическото образование. Освен това работи и за определяне на съвместни стратегии за управление на риска.\r\n„Ние вярваме, че инициативата „Един пояс, един път“ може да води до ново измерение на сътрудничеството между България и Китай“, коментира министър Ангелкова. Тя посочи, че чрез нея всички трудности и предизвикателства могат да се превърнат в реални възможности за развитие.\r\nВключването в туристически маршрути, като „По Западният път на коприната“, дава възможност както за развитие на взаимоотношения между държавите, но и също така за инвестиции, каза още министърът. По думите й тези неща са важни за туризма, защото по този начин  хората да натрупат още впечатления за дадена страна. Тя посочи още, че това позволява да се правят и различни рекламни кампании. „Друго важно е, че включването на страни в даде маршрут, разширява и туристическите им пазара една спрямо друга“, допълни още министър Ангелкова.\r\nПо време на среща на високо равнище, в която участие взеха министри и делегати, беше приета и декларацията „Инициатива Ченду - „Един пояс, един път“ за сътрудничество в туризма. Дискусията в панела на министрите допринесе за представянето на документа. Целта на декларацията е да насърчи укрепването на сътрудничеството в областта на туризма между страните включени в инициативата. Предвижда се това да стане с обмен на информация, създаване на съвместни маркетингови стратегии за разработване и популяризиране на общия бранд „Път на коприната“.", "date": "2017.09.13", "title": "Министър Николина Ангелкова: Инициативата „Един пояс, един път“ може да води до ново измерение на сътрудничеството между България и Китай"}
{"url": "http://www.focus-news.net/news/2017/09/13/2435325/trima-balgarski-evrodeputati-v-sastava-na-novosazdadenata-komisiya-za-borba-sreshtu-terorizma.html", "text": "Трима български евродепутати са част от състава на специална комисия в Европейския парламент за борба срещу тероризма. Това са Петър Курумбашев от Групата на СиД, Емил Радев от ЕНП и Ангел Джамбазки от ЕКР, съобщиха от пресофиса на Петър Курумбашев. \r\nСъставът ѝ бе гласуван в рамките на първото пленарно заседание на депутатите след лятото в Страсбург. \r\nВ специалната комисия за борба с тероризма ще заседават тридесет евродепутати, а мандатът ѝ ще бъде дванадесет месеца, считано от датата на учредяване, като при необходимост може да бъде удължен. Членовете на комисията ще изготвят междинен и окончателен доклад, който ще съдържа фактически констатации и препоръки.\r\nКомисията ще прави официални посещения и ще провежда изслушвания с участието на институции на ЕС и съответните агенции, национални парламенти и правителствата на държавите членки и на страни извън ЕС, правоприлагащите органи, разузнавателните служби, съдии и магистрати, както и организации за жертвите на тероризма. Поради чувствителния характер на информацията, някои от срещите на новата комисия ще се провеждат при закрити врати.\r\nПървото заседание е предвидено за четвъртък, 14 септември.", "date": "2017.09.13", "title": "Трима български евродепутати в състава на новосъздадената комисия  за борба срещу тероризма"}
{"url": "http://www.focus-news.net/news/2017/09/13/2435326/veliko-tarnovo-sluzhiteli-na-chastna-ohranitelna-firma-sa-zadarzhani-za-poboy-nad-32-godishen-mazh-ot-selo-strahilovo.html", "text": "Служители на частна охранителна фирма са задържани за побой над 32-годишен мъж от село Страхилово, съобщиха от Областната дирекция на МВР – Велико Търново. Вчера сутринта в полицейското управление в Полски Тръмбеш е получен сигнал от потърпевшия, който обяснил, че двама служители на частна охранителна фирма са му нанесли побой пред жилището му. От проведените действия по разследването е установено, че съпричастност към извършеното деяние имат двама мъже на 23 и 26 години. Двамата са задържани за срок до 24 часа по ЗМВР.  По случая е започнато досъдебно производство за престъпление по чл. 325, ал.1 от НК.", "date": "2017.09.13", "title": "Велико Търново: Служители на частна охранителна фирма са задържани за побой над 32-годишен мъж от село Страхилово"}
{"url": "http://www.focus-news.net/news/2017/09/13/2435327/sport-vavezhdat-se-promeni-v-turnirite-po-tenis-v-madrid-i-rim.html", "text": "Президентът на Италианската федерация по тенис Анджело Бинаги съобщи, че от 2019 г. влизат в сила промени в турнирите за мъже и жени в Рим и Мадрид. Те предвиждат изменения в продължителността на състезанията, които от седмични ще станат 10-дневни. \r\nТова означава и увеличаване на броя на участниците. Към настоящия момент в основната схема на двата турнира влизат 56 тенисисти. След промените техният брой ще достигне до 96.", "date": "2017.09.13", "title": "Спорт: Въвеждат се промени в турнирите по тенис в Мадрид и Рим"}
{"url": "http://www.focus-news.net/news/2017/09/13/2435328/arh-vasil-tinchev-vazrozhdenskiyat-kvartal-na-blagoevgrad-varosha-zaema-vazhno-myasto-v-istoriyata-i-savremieto-na-grada.html", "text": "Квартал „Вароша”, възрожденският квартал на Благоевград, заема важно място в историята и съвремието на града. Това каза за Радио „Фокус“ - Пирин арх. Васил Тинчев, главен архитект на Община Благоевград. „Недвижимите културни ценности в Благоевград и землището му са общо 111, но с национално значение е само храмът „Въведение Богородично”, останалите са от градско значение. Квартал „Вароша” и намиращата се в него църква са най-важните и ценни паметници на културата в Благоевград“, подчерта арх. Тинчев. Строежът на храма е започнал през 1840 година. Жителите на квартал „Вароша”, които тогава наброявали около 150 души, я построяват сами със свои собствени средства и труд. Четири години по-късно през 1844 година църквата е осветена. Иконите са дело на известни художници и иконописци на Банската и Самоковската школа.\r\nПрез 1997 година кв. „Вароша“ е обявен за групов паметник на културата. Той е построен по време на възраждането и е запазил духа на този период, каза още арх. Тинчев. Тук се намират Мощанската, Диневата, Стайковата, Константивота и Измирлиевата къщи. „През 80-те години на миналия век целият квартал беше обект на реконструкция и реставрация, като стремежът беше да се запази автентичният облик на къщите, уличната мрежа и дворното пространство“, каза Тинчев. По думите му, тогава и сградите са били пригодени да изпълняват нови обществени функции. Между 1975 – 1985 година се построяват новите сгради в квартала – Младежки дом и Регионалния исторически музей, обявени и за сгради на годината. „Целият този комплекс притежава своите културно-архитектурни достойнства, но искам да отбележа и други ценни обекти в града – бившият конак, разрушен след построяването на площад „Македония”, часовниковата кула, намираща се над джамията, самата сграда на джамията и други обекти, които могат да бъдат вързани в туристически маршрут. Съсредоточаване на паметници на културата, вече от следосвобожденския период, са улиците около площад „Македония” – улиците „Димитър Талев, „Арсени Констенциев”, „Мизия”, „Тракия”, „Тодор Александров”. Това са централните улици на града, а сградите там са строени през 20-те и 30-те години на миналия век“, каза още арх. Тинчев.\r\nЛора КАЛЧЕВА", "date": "2017.09.13", "title": "Арх. Васил Тинчев: Възрожденският квартал на Благоевград „Вароша” заема важно място в историята и съвремието на града"}
{"url": "http://www.focus-news.net/news/2017/09/13/2435329/agentsiya-fokus-izlachva-na-zhivo-vav-feysbuk-brifing-na-gerb-za-zakon-za-sahranenie-na-starite-stolitsi.html", "text": "Агенция „Фокус“ излъчва на живо във \"Фейсбук\" брифинг на ГЕРБ за закон за съхранение на старите столици. Брифингът може да гледате на живо в страницата на ИА „Фокус“ във „Фейсбук“", "date": "2017.09.13", "title": "Агенция „Фокус“ излъчва на живо във \"Фейсбук\" брифинг на ГЕРБ за закон за съхранение на старите столици"}
{"url": "http://www.focus-news.net/news/2017/09/13/2435330/veliko-tarnovo-s-27-sm-se-e-povishilo-nivoto-na-reka-dunav-kray-svishtov.html", "text": "С 27 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 135 см. Температурата на водата e 23.2 градуса.", "date": "2017.09.13", "title": "Велико Търново: С 27 см се е повишило нивото на река Дунав край Свищов"}
{"url": "http://www.focus-news.net/news/2017/09/13/2435331/varna-protestat-na-politseyskite-sluzhiteli-shte-bade-podkrepen-i-ot-drugi-sindikalni-organizatsii.html", "text": "Нов национален протест на полицейските служители ще се проведе паралелно в София и Варна на 14 септември, когато се отбелязва професионалният празник на българските пожарникари. Това съобщи за Радио „Фокус“ – Варна Красимир Костов, заместник-председател на УС на Синдикалната федерация на служителите на МВР и председател на организацията във Варна. Полицаите организираха национален протест на 5 юли, след което проведоха редица протести в различни градове на страната и обещаха, че ще продължат с протестните действия на всеки празник, свързан с дейността на служителите от ведомствата в системата на МВР. „В София протестът ще започне в 12.30 часа пред Народното събрание, а във Варна – от 18.30 часа в градинката зад Часовниковата кула. Както заявихме още на 5 юли, на всеки празник на структура от МВР ние ще излизаме на протест и няма да празнуваме, докато не бъдат изпълнени трите ни основни искания: минимум увеличение на основната заплата на служителите в МВР с 15% със задна дата от 1 юли, спешни промени в Закона за МВР и започване на дебати по изцяло нов Закон за МВР, който догодина през март или април да влезе в пленарна зала за гласуване“, заяви Красимир Костов.\r\nВъв Варна протестът на полицейските служители ще бъде подкрепен и от други синдикални организации.\r\nМарияна ВАЛЕНТИНОВА", "date": "2017.09.13", "title": "Варна: Протестът на полицейските служители ще бъде подкрепен и от други синдикални организации"}
{"url": "http://www.focus-news.net/news/2017/09/13/2435332/zam-ministar-tanya-mihaylova-tazi-godina-ochakvame-parvoklasnitsite-da-sa-blizo-75-500-broyat-im-e-po-golyam-v-sravnenie-s-2016-g.html", "text": "Тази година очакваме първокласниците да са близо 75 500, броят им е по-голям в сравнение с 2016 г. Това каза зам.-министърът на образованието и науката Таня Михайлова в интервю за Агенция „Фокус“  по повод началото на учебната година в страната. „По данни от ГРАО, децата, родени през 2010 г., които ще бъдат сега в I. клас, са 82 160. Не бива да забравяме обаче, че има и първокласници, които започват училище малко по-рано или по-късно от обикновено – такива, родени през 2009 г. или 2011 г. Има и такива, които посочват свой настоящ адрес в чужбина. Така че цифрата, която очакваме, е 75 465 деца. Но реалният брой на записаните ученици в I. клас, a и на всички ученици, които ще прекрачат училищния праг, ще бъде ясен на 15 септември“, обясни зам.-министърът.  По думите ѝтогава всички училища ще предоставят данни, за това колко ученици са се записали и какви са причините някои да не се явят в класните стаи, ако има такива случаи. „Ако трябва да сравняваме броя на първокласниците тази година с този от 2016 г., то миналата година броят на учениците в първи клас в дневна форма на обучение е бил 68 932 т. е. тази година очакваме малко повече ученици, което е добре“, добави Таня Михайлова.\r\nЛюба АЛЕКСИЕВА", "date": "2017.09.13", "title": "Зам.- министър Таня Михайлова: Тази година очакваме първокласниците да са близо 75 500, броят им е по-голям в сравнение с 2016 г."}
{"url": "http://www.focus-news.net/news/2017/09/13/2435333/zhan-klod-yunker-evropa-ne-e-krepost-a-kontinent-na-nadezhda.html", "text": "Европейският съюз трябва да остане и занапред отворен към бежанците. Това заяви председателят на Европейската комисия в рамките на годишната си реч за състоянието на ЕС, предава германският телевизионен канал ZDF.\r\nПред депутатите в Страсбург люксембургският политик призова за създаване на пътища за законна миграция и преодоляване на скандалната ситуация в бежанските лагери в Либия. Европа не е крепост, а континент на надежда, категоричен бе Юнкер. \r\nПредседателят на ЕК подчерта обаче, че мигрантите, които нямат право на убежище, трябва да бъдат изпращани обратно в страните си на произход.  Тереза Герова", "date": "2017.09.13", "title": "Жан-Клод Юнкер: Европа не е крепост, а континент на надежда"}
{"url": "http://www.focus-news.net/news/2017/09/13/2435334/shumen-sadat-zadarzha-mladezh-otkradnal-pari-ot-kutiya-za-dareniya-v-hrama-sveti-arhangel-mihail-vav-veliki-preslav.html", "text": "Състав на Районния съд във Велики Преслав е уважил искането на Районната прокуратура в града за вземане мярка за неотклонение „Задържане под стража“ спрямо 20-годишния с инициали Д.Р. Това съобщиха от пресслужбата на Апелативна прокуратура – Варна. Д.Р. е обвиняем по досъдебно производство за взломна кражба на пари от дарения в храма „Свети Архангел Михаил“ във Велики Преслав, извършена при условията на повторност – престъпление по член 195, ал. 1, т. 3 и 7, във връзка с член 194, ал. 1 от НК.\r\nСлед разкриването на 20-годишния извършител, който на 1 срещу 2 септември 2017 год. разбил катинара на черквата и откраднал 150 лева от кутия за дарения, Районната прокуратура във Велики Преслав задържала за срок до 72 часа Д.Р. до внасяне на искането в съда за определяне на постоянна мярка за неотклонение.\r\n20-годишният Д.Р. е криминално проявен и вече осъждан за кражба. \r\nОпределението на Районния съд във Велики Преслав подлежи на обжалване пред Шуменския окръжен съд.", "date": "2017.09.13", "title": "Шумен: Съдът задържа младеж, откраднал пари от кутия за дарения в храма „Свети Архангел Михаил“ във Велики Преслав"}
{"url": "http://www.focus-news.net/news/2017/09/13/2435335/yeni-shafak-masud-barzani-dade-duma-na-izrael-ochakvam-v-severen-irak-i-v-siriya-da-se-varnat-200-hilyadi-evrei-ot-kyurdski-proizhod.html", "text": "Лидерът на кюрдската автономна власт в Северен Ирак Масуд Барзани получава единствената подкрепа за насрочения на 25 септември референдум за независимост от Израел, съобщава електронното издание на вестник „Йени Шафак”. Освен помощта за референдума Барзани се стреми да разшири и полето за своите лични изяви, благодарение на влиятелните в Израел евреи от кюрдски произход. По този повод е напълно реално да бъдат преразгледани досиета на около 200 хиляди евреи от кюрдски произход,  за да могат те да се завърнат по родните си места в Северен Ирак и в Сирия. По този въпрос има много силни очаквания както сред кюрдските евреи, така в семейния клан на Барзани и най-близкото му обкръжение. Известно е, че при създаването на държавата Израел с една голяма операция евреите от Сирия и от Ирак бяха закарани там и в момента заемат ключови позиции. Още от тогава съществуват близките връзки с Израел на Молла Мустафа Барзани, които продължиха и още повече се задълбочиха при сегашното лидерство на иракските кюрди от Масуд Барзани, посочва още изданието. Георги Димов", "date": "2017.09.13", "title": "\"Йени Шафак\": Масуд Барзани даде дума на Израел: Очаквам в Северен Ирак и в Сирия да се върнат 200 хиляди евреи от кюрдски произход"}
{"url": "http://www.focus-news.net/news/2017/09/13/2435336/d-r-emiliya-baeva-zam-kmet-na-dobrich-remontnite-deynosti-v-uchilishtata-sa-priklyuchili.html", "text": "Ремонтните дейности в училищата са приключили. Това заяви зам.-кметът „Хуманитарни дейности“ д-р Емилия Баева, предаде кореспондентът на Радио „Фокус” – Варна. Около 300 000 лв. е общата стойност на извършените ремонти, посочи д-р Баева. Извършен е ремонт на фасадата на Обединено училище „Йордан Йовков“, ремонтиран е третият етаж на ОУ „Хан Аспарух“, също е подменена дограмата, ремонтирано и боядисано е фоайето, водогрейната инсталация е пусната в експлоатация. В ОУ „Христо Смирненски“ е извършено вътрешно боядисване на всички класни стаи в корпуса за начално образование. Направени са ремонт и частично боядисване на големия корпус на училището. В СУ „Климент Охридски“ е извършен ремонт на помещенията в Центъра за природни науки и математика. Това са 11 класни стаи и един коридор, уточни зам.-кметът. В СУ „Любен Каравелов“ е извършена профилактика на парното отопление, а в СУ „Димитър Талев“ – боядисване и освежаване на класни стаи. В Езикова гимназия „Гео Милев“ е направен ремонт на класна стая, която е била наводнена. В детските градини в Добрич ремонтите продължават, отбеляза д-р Баева. До момента в тези ремонти Общината е вложила приблизително 13 000 лв. Извършени са ремонт и освежаване вътре в сградите на занимални, спални помещения, коридори и кухненски блокове там, където е било необходимо. „Знаете, че от тази година нашето общинско предприятие извършва тези ремонти, което ни дава възможност с по-малко средства да извършим по-голям обем от дейност, защото ние със средства всъщност закупуваме само материалите. И тъй като това се случи към средата на месец юли, в началото темповете бяха малко по-забавени, но се наложи персоналът, където бяха затворени детските градини и ясли, сам да се потруди както в предходни години. Но аз мисля, че началото е поставено и за следващата година. По-рано ще започнем тези освежавания така че ще можем да отбременим персонала от тези ангажименти“, каза зам.-кметът. Д-р Баева добави, че приключва ремонтът в Детска градина №10. Предстоят такива дейности в детски градини с номера 12 и 7. Управителят на Общинското предприятие „Комуналстрой“ е съобщил за множество проблеми по фасадите на детските градини, отбеляза зам.-кметът. Изключение правят само централните детски градини. Ремонти не са правени на фасадите от годините, когато са били построени детските градини. Тази седмица започват ремонти на фасадите на сградите на детските градини. Този тип дейности са оставени последни, за да не се пречи на учебния процес, уточни д-р Баева. \r\nЖулиета НИКОЛОВА", "date": "2017.09.13", "title": "Д-р Емилия Баева, зам.-кмет на Добрич : Ремонтните дейности в училищата са приключили"}
{"url": "http://www.focus-news.net/news/2017/09/13/2435337/elektrozahranvaneto-v-rzok-sofiya-i-rzok-sofiya-oblast-shte-bade-spryano-za-chas-na-14-septemvri.html", "text": "На 14 септември (четвъртък) от 08.00 до 09.00 ч., в сградата на Столичната и на Областната здравни каси на ул.„Енос“ 10 „Б” в София ще бъде спряно електрозахранването. Причината е подмяна на електромерите. Това съобщиха от пресцентъра на Националната здравноосигурителна каса (НЗОК). Обслужването на граждани и договорни партньори в двете регионални институции ще спре само за един час.", "date": "2017.09.13", "title": "Електрозахранването в РЗОК-София и РЗОК-София област ще бъде спряно за час на 14 септември"}
{"url": "http://www.focus-news.net/news/2017/09/13/2435338/stara-zagora-pozharnikari-sa-svalili-momche-ot-visoka-greda-v-bivshiya-tets-kazanlak-16-godishniyat-si-e-pravil-selfi.html", "text": "Пожарникари са свалили момче от висока греда в бившия ТЕЦ - Казанлък, 16-годишният си е правил селфи, съобщиха от пресцентъра на Апелативна прокуратура - Пловдив. По случая е била разпоредена проверка от Районна прокуратура - Казанлък след постъпил сигнал в Районно управление „Полиция” –Казанлък за създадена опасност при правене на снимки с мобилен телефон на екстремно място. На 10 септември около 20.35 часа гражданин съобщил в полицията за лице, което се е качило на висока греда в постройка на бившия ТЕЦ - Казанлък и не може да слезе. Изпратен е полицейски екип, който установил, че на мястото се намира 16-годишно момче. Същия ден детето отишло с негови приятели в района на ТЕЦ, за да се разходят и да си направят снимки с мобилни телефони на екстремно място. Разхождайки се из изоставената постройка, 16-годишното момче се качило на висока греда и не могло да слезе. Приятелите му се опитвали да му помогнат няколко часа, но не успели. Подаден е бил сигнал на тел. 112.  \r\nНа място пристигнал екип от Пожарна безопасност и защита на населението – Казанлък, който свалил момчето от високата около 20 метра греда. Детето не е пострадало и било откарано в дома си. Впоследствие са проведени разговори с 16-годишното момче и неговите приятели, които също са непълнолетни и са им били разяснени опасностите, които крият изоставените обекти. Децата до момента не са извършвали противообществени прояви и не са посещавали Детска педагогическа стая към Районно управление на МВР - Казанлък. Всички споделили, че занапред ще обмислят повече какви места посещават. Никое от децата не е пострадало физически.\r\nВчера проверката по случая е приключила в Районно управление „Полиция” – Казанлък и е докладвана в Районна прокуратура - Казанлък.", "date": "2017.09.13", "title": "Стара Загора: Пожарникари са свалили момче от висока греда в бившия ТЕЦ - Казанлък, 16-годишният си е правил селфи"}
{"url": "http://www.focus-news.net/news/2017/09/13/2435339/makfaks-makedoniya-albanskiyat-parlament-utvardi-programata-na-kabineta-rama-2.html", "text": "След оживен дебат в сутрешните часове на сряда парламентът в Тирана утвърди програмата на кабинета „Рама 2“, предава македонската информационна агенция „Макфакс“ . Тя бе подкрепена с гласовете на 78 депутати, 51 се изказаха „против“.\r\nМинистър-председателят Еди Рама подчерта, че европейската интеграция, преодоляването на корупцията, съдебните реформи, борбата срещу производството и трафика на наркотици са водещи приоритети на кабинета му.\r\nНовото правителство на Албания е съставено от 14 министерства – със седем по-малко, отколкото предходното. Рама оправда намаляването на броя им с необходимостта от свиване на правителствените разходи. \r\nПо-рано опозицията обвини Рама в провал на първото му правителство, защото страната е доминирана от престъпност, корупция, а законната власт подпомага производството и трафика на наркотици. Тереза Герова", "date": "2017.09.13", "title": "„Макфакс“ (Македония): Албанският парламент утвърди програмата на кабинета „Рама 2“"}
{"url": "http://www.focus-news.net/news/2017/09/13/2435340/zam-ministar-aleksandar-manolev-do-50-hil-leva-shte-mogat-da-polzvat-balgarski-malki-i-sredni-predpriyatiya-za-izlizane-na-fondovata-borsa.html", "text": "Министерството на икономиката стартира ваучерна схема на обща стойност от близо 4 млн. лв. за подкрепа на малките и средни предприятия да излязат на фондовата борса. Това стана ясно днес на среща между заместник-министъра на икономиката Александър Манолев, изпълнителният директор и заместник-председател на Съвета на директорите на Българска фондова борса Васил Големански, представители на Управляващия орган на Оперативна програма „Иновации и конкурентоспособност“ (ОПИК) и на Изпълнителната агенция за насърчаване на малките и средните предприятия, съобщиха от пресцентъра на министерството. Инициативата се реализира съвместно с Делян Добрев, председател на Комисията по енергетика в Народното събрание. \r\n„Финансовата помощ ще бъде осигурена от ОПИК, като се надявам да открием процедурата през месец ноември“, каза зам.-министър Манолев. По думите му по новата схема ще може да се покриват разходи за услуги по подготовката на компаниите за емитиране на ценни книжа и първичното им предлагане на фондовата борса на стойност до 50 хил. лв. под формата на ваучер. Целта на мярката е да се осигури още една алтернатива на класическите механизми за стимулиране на конкурентоспособността на българските предприятия чрез европейски средства, а именно вече познатите грантово финансиране и инструменти за финансов инженеринг. Чрез новата процедура компаниите ще получат възможност да наберат допълнителен частен капитал на базата на реалния си потенциал за развитие, оценен от независими инвестистори, който те ще могат да използват за инвестиции в разширяване на дейността си. „Не на последно място, се очаква и положителен ефект от оптимизирането на оперативните процеси в резултат от преобразуването на предприятията в публични дружества“, подчерта Александър Манолев. \r\nУчастниците в срещата се обединиха около мнението, че у нас капиталовият пазар има потенциала да реализира очакваните по-големи обороти и да изиграе ролята на своеобразен мост между българските малки и средни предприятия и потенциалните инвеститори. Подобна инициатива може да даде нов стимул и повече компании да решат да предприемат тази стъпка. „Имаме готовност, ако процедурата покаже, че функционира правилно, да удължим нейния срок и да заделим допълнителен финансов ресурс“, допълни зам.-министър Манолев. По думите му най-важното е, че българските предприятия, чрез увеличението на капитала си, ще получат свеж финансов ресурс, за да растат по-бързо, а това ще доведе и до по-висок икономически растеж на страната. \r\nОбщият индикативен бюджет на ваучерната схема за предоставяне на услуги за емитиране на ценни книжа на капиталовите пазари възлиза на 3 911 660 лева (2 000 000 евро). Финансирането по схемата ще се осъществява посредством предоставянето на ваучери на стойност 50 000 лева, като бенефициент ще бъде Изпълнителна агенция за насърчаване на малките и средни предприятия (ИАНМСП). Те ще администрират процеса и ще набират заявления за получаване на ваучер. Работният вариант на схемата предвижда да се даде срок за кандидатстване на компаниите, като заявленията  да се разглеждат по реда на постъпването им. Компаниите, които подадат заявления след като финансовият ресурс по схемата е изчерпан ще бъдат включени в „резервен списък“. На одобрените предприятия ще бъде даден срок за реализиране на намерението им за излизане на фондовата борса и в случай, че не го спазят техният ваучер ще бъде пренасочен към някоя от компаниите включени в резервния списък. \r\nВсички детайли в момента се обсъждат оперативно от експертите на УО на ОПИК, ИАНМСП и БФБ като се очаква в близките седмици изискванията и етапите по схемата да бъдат финално разписани.", "date": "2017.09.13", "title": "Зам.-министър Александър Манолев: До 50 хил. лева ще могат да ползват български малки и средни предприятия за излизане на фондовата борса"}
{"url": "http://www.focus-news.net/news/2017/09/13/2435341/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-septemvri.html", "text": "„Софийска вода” временно ще прекъсне водоснабдяването в някои части на столицата на 14 септември, съобщиха от дружеството. В четвъртък във връзка с подмяна на спирателен кран на ул. „Проф. Арх. Станчо Белковски\", жк. „Младост“ I се налага спиране на водоподаването от 9:00  до 14:00 часа на клиентите на „Софийска вода”, живеещи в района на: бл. 95, бл. 96, бл. 96А, бл. 99Б, бл. 99. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 99Б.\r\nВ четвъртък във връзка с подмяна на спирателен кран на бул. „Асен Йорданов\", жк. „Дружба“ I  се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бул. „Христофор Колумб „ от ул. 5041 до бул. „Асен Йорданов“, по бул. „Асен Йорданов“ от бул. „Христофор Колумб“ до ул. „Кап. Димитър Списаревски“, по ул. „Кап. Димитър Списаревски“ от бул. „Асен Йорданов“ до ул. 5042-ра. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 89.\r\nВ четвъртък във връзка с реконструкция на уличен водопровод на ул. „Нарцис“, кв. „Гниляне“ гр. Нови Искър се налага спиране на водоподаването от 9:00  до 21:00 часа на клиентите на „Софийска вода”, живеещи в кв. „Гниляне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Смолниче“.\r\nВ четвъртък във връзка с подмяна на сградно водопроводно отклонение на ул. „Банат“, кв. „Хладилника“  се налага спиране на водоподаването от 9:30 до 18:30 часа на клиентите на „Софийска вода”, живеещи в района на: ул. „Банат“ от ул. „Кишинев“ до ул. „Христо Ценов“  и ул. „Христо Ценов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Христо Ценов“  ъгъла с ул. „Банат“.", "date": "2017.09.13", "title": "„Софийска вода” временно ще прекъсне водоснабдяването в някои части на столицата на 14 септември"}
{"url": "http://www.focus-news.net/news/2017/09/13/2435342/sport-v-sryada-shte-se-igrayat-dva-macha-ot-chetvartfinalite-na-evrobasket-2017.html", "text": "Днес ще се играят останалите два мача от четвъртфиналите на Евробаскет 2017. Първият двубой е между отборите на Гърция и Русия и ще започне в 18:45 часа. \r\nОт 21:00 часа е мачът между Сърбия и Италия.\r\nПолуфиналите на Евробаскет 2017 са в четвъртък и петък, а шампионът ще бъде определен с мач в неделя, 17 септември.", "date": "2017.09.13", "title": "Спорт: В сряда ще се играят два мача от четвъртфиналите на Евробаскет 2017"}
{"url": "http://www.focus-news.net/news/2017/09/13/2435343/blagoevgrad-zadarzhan-e-69-godishen-mazh-za-otglezhdane-na-kanabis-v-selo-dolna-krushitsa.html", "text": "Задържан е 69-годишен мъж за отглеждане на канабис в село Долна Крушица, съобщиха от Областната дирекция на МВР - Благоевград. Вчера е проведена полицейска операция по линия противодействие на отглеждането и разпространението на наркотични вещества. В земеделски имот, намиращ се в местността Мирацко, землище на село Долна Крушица, община Петрич, са намерени 18 броя зелени растения с бруто тегло 92 кг, които след тестване са реагирали на канабис. По случая е образувано досъдебно производство. Задържан със заповед до 24 часа е стопанинът на имота - 69-годишен с инициали С.Н. от село Долна Крушица.", "date": "2017.09.13", "title": "Благоевград: Задържан е 69-годишен мъж за отглеждане на канабис в село Долна Крушица"}
{"url": "http://www.focus-news.net/news/2017/09/13/2435344/nad-1-mln-lv-poluchavat-obshtini-po-natsionalnata-programa-osiguryavane-na-savremenna-obrazovatelna-sreda.html", "text": "Министерският съвет одобри допълнителни трансфери от бюджета на МОН по бюджетите на общини в размер на 1 062 114 лв. Средствата се отпускат за реализацията на проекти по два от модулите на Националната програма „Осигуряване на съвременна образователна среда“. Това съобщиха от правителствената информационна служба. По модул „Модернизиране на системата на професионалното образование“ се предоставят 289 312 лв., с които ще бъдат ремонтирани и оборудвани учебни кабинети за професионална подготовка и учебно-производствени бази на училищата. Ще бъдат осигурени също учебни видеофилми и софтуерни продукти, както и транспортни средства за провеждане на училищни практики в реална работна среда.\r\nПо модул „Подкрепа на целодневното обучение на учениците“ са предвидени 772 802 лв., с които ще се оборудват класни стаи за занимания в часовете, предназначени за дейности по интереси или организиран отдих. Ще бъдат финансирани и дейности, свързани със закупуването на обзавеждане, консумативи и материали, книги и игри.\r\nПравителството одобри и промени в Националната програма „Обучение за ИТ кариера“. Те позволяват създаването на пет центъра за софтуерно обучение към професионални гимназии, работещи в партньорство с висши училища и представители на ИТ бизнеса. Центровете са в Правец – към Професионалната гимназия по компютърни технологии и системи и Техническия университет в София; в Русе – към ПГ по електротехника и електроника „Апостол Арнаудов“ и Русенския университет „Ангел Кънчев“; в Пловдив – към МГ „Акад. Кирил Попов“ и ПУ „Паисий Хилендарски“; в Бургас – към ПГ по електротехника и електроника „К. Фотинов“ и Университета „Проф. д-р Асен Златаров“; в София – към Технологичното училище „Електронни системи“ и Техническия университет, София.\r\nЦентровете следва да създадат цялостна организация по реализиране на Националната програма „Обучение за ИТ кариера“, както и да провеждат обучението на учениците от цялата страна. Част от обучението може да се провежда и в професионални гимназии и училища, в които се осъществява професионално образование по държавен план-прием за придобиване на професионална квалификация по специалности от професии в професионално направление „Компютърни науки“.\r\nЧрез обособяването на центровете ще се осигури ефективно партньорство „училище – университет – ИТ бизнес“.", "date": "2017.09.13", "title": "Над 1 млн. лв. получават общини по Националната програма „Осигуряване на съвременна образователна среда“"}
{"url": "http://www.focus-news.net/news/2017/09/13/2435345/montana-40-godishen-mazh-e-shofiral-s-319-promila-alkohol.html", "text": "40-годишен мъж е шофирал с 3,19 промила алкохол, съобщиха от Областната дирекция на МВР – Монтана. Вчера в 18.15 часа ул. „Александровска” в района на МБАЛ Берковица дежурен авто патрул спира за проверка лек автомобил „Опел кадет” със софийска регистрация, с 40-годишен водач с инициали А.К. от град Берковица. При извършена проверка с „алкотест дрегер 7510\" е установено, че водачът управлява след употреба на алкохол 3.19 промила. Съставен му е акт и е издаден талон за медицинско изследване. Водачът е задържан за срок до 24 часа. В Районно управление „Полиция” – Берковица е заведено бързо производство по чл. 343 б, ал. 1 от НК.", "date": "2017.09.13", "title": "Монтана: 40-годишен мъж е шофирал с 3,19 промила алкохол"}
{"url": "http://www.focus-news.net/news/2017/09/13/2435346/ekspert-ot-mezhdunarodnata-direktsiya-na-cherveniya-krast-shte-predstavi-proekta-recheck.html", "text": "Продължават презентациите на БЧК в Дома на киното, съобщиха от пресцентъра на червенокръстката организация. Утре, 14 септември, от 18:30 часа, експертът от Международната дирекция на Червения кръст Петър Йовков ще представи проекта RЕcheck, след което зрителите ще имат възможност да зададат своите въпроси, свързани с темата – „Готови ли сме в ситуация на бедствие?“.", "date": "2017.09.13", "title": "Експерт от Международната дирекция на Червения кръст ще представи проекта RЕcheck"}
{"url": "http://www.focus-news.net/news/2017/09/13/2435347/tsvetan-tsvetanov-gerb-tekstovete-na-doklada-za-sastoyanieto-na-natsionalnata-sigurnost-po-nikakav-nachin-ne-sazdavat-predpostavka-za-protivopostavyane.html", "text": "Текстовете на Доклада за състоянието на националната сигурност по никакъв начин не създават предпоставка за противопоставяне. Това каза на брифинг в парламента председателят на ПГ на ГЕРБ, зам.-председател на партията и председател на Комисията по вътрешна сигурност и обществен ред Цветан Цветанов по повод приетия от правителството Доклад за състоянието на националната сигурност за 2016 година, в който се твърди, че Русия е една от основните външнополитически заплахи за България, предаде репортер на Агенция „Фокус“. „Да си призная честно в детайли не съм прочел Доклада за състоянието на националната сигурност, защото все още не е гледан и в комисиите. Знаете, че той излезе от Министерски съвет съвсем скоро. Това, което мога да заявя категорично е, че сме удовлетворени от това, че се назовават нещата с истинските им имена. Може би повече се вади като контекст от написаното, отколкото цялото формулиране на всички тези текстове, за които ме питате да направя коментар. Разбира се, че в доклада има за анексирането на Крим, за изострените отношения между ЕС, Русия, НАТО и за информационната война, която се води, а тя винаги е свързана и с предпоставките за много фалшиви новини. От тази гледна точка мисля, че е по-скоро извадено от контекста на написаното и смятам, че когато вече бъде за обсъждане и гласуване в съответните комисии, тогава ще можем да говорим по-ясно, а и вие ще имате възможност да се запознаете по-добре“, заяви Цветанов. По думите му от тази гледна точка мисля, че не трябва да се оставяме на интерпретации и на тълкуване, а просто да се запознаем с текстовете, които по никакъв начин не създават предпоставка за едно противопоставяне. „Всички сме свидетели, че това, което се случи в изборите в САЩ, във Франция, разбира се, че не бяхме подминати и ние в България за всичко това, което се направи по време на президентската кампания. Знаете, че имаше много фалшиви новини, добре планирана кампания за дискредитирането на ЕС и едва ли не, че той е вреден за България и стратегическото партньорство със САЩ е вредно за ЕС. Това са теми, които са общоизвестни и не трябва да даваме чак толкова значение. Трябва да бъдем достатъчно информирани, за да можем да противодействаме на подобни странични влияния, които могат да дестабилизират сигурността в региона“, допълни той. Според него част от нещата, които прави българското правителство и това, което иска да реализира в предстоящото председателство, е да засили акцента на Европа към Западните Балкани. „Те също са уязвими и може да има сериозни потенциални заплахи точно по такива внушения, които могат да бъдат направени. Когато едни бъдещи граждани на ЕС виждат европейската перспектива, това е гаранция за стабилността. Политиката, която води страната ни е за добри двустранни отношения с всички държави по света. Ние сме част от ЕС и винаги решенията, които се взимат са на Съвета на лидерите на ЕС. Заедно с всички държави-членки сме много по-силни, отколкото всеки един поотделно“, каза още Цветан Цветанов.\r\nЛюба АЛЕКСИЕВА", "date": "2017.09.13", "title": "Цветан Цветанов, ГЕРБ: Текстовете на Доклада за състоянието на националната сигурност по никакъв начин не създават предпоставка за противопоставяне"}
{"url": "http://www.focus-news.net/news/2017/09/13/2435348/targovishte-80-godishen-samotnozhiveesht-mazh-e-zaginal-pri-pozhar-v-selo-zdravets.html", "text": "80-годишен самотноживеещ мъж е загинал при пожар в село Здравец, съобщиха от Областната дирекция на МВР – Търговище. В 03.05 часа тази сутрин на тел. 112 в оперативната дежурна част на Районно управление „Полиция” – Търговище е получен сигнал за горяща къща в с. Здравец, община Търговище – собственост на 80-годишен самотноживеещ мъж. При извършения оглед на местопроизшествието е намерен обгорения труп на собственика, по който видими следи от насилие не са констатирани. Тялото е откарано в МБАЛ-Търговище за аутопсия. \r\n\tВ резултат на инцидента са изгорели покривната конструкция на сградата, пристройка до нея и покъщнина. Пожарът е погасен от екипи на РС ПБЗН - Търговище с два противопожарни автомобила. Вероятната причина за възникване на инцидента е късо съединение в ел. инсталацията.\r\n\tПо случая е образувано досъдебно производство по описа на РУ-Търговище.", "date": "2017.09.13", "title": "Търговище: 80-годишен самотноживеещ мъж е загинал при пожар в село Здравец"}
{"url": "http://www.focus-news.net/news/2017/09/13/2435349/faz-hds-othvarli-predlozhenieto-na-martin-shults-za-vtori-televizionen-debat-s-angela-merkel.html", "text": "Християндемократическият съюз (ХДС) отхвърли призивите на кандидата на германските социалдемократи за канцлерския пост Мартин Шулц за организирането на втори телевизионен дебат с Ангела Меркел, съобщава националният ежедневник Die Frankfurter Allgemeine Zeitung. \r\nОт централата на ХДС заявиха, че техният кандидат за канцлерския пост е изразила мнението си по всички важни за обществото теми. \r\nВ изявление пред местни медии, Шулц подчерта, че много от въпросите, които вълнуват гражданите на ФРГ, не са засегнати в дебата, проведен на 3 септември. Ето защо той е написал и изпратил писмо до лидера на Съюза (ХДС/ХСС), в който официално е отправил молба за организирането на втори дебат с него. Такъв обаче едва ли ще има, коментират от редакцията. Тереза Герова", "date": "2017.09.13", "title": "FAZ: ХДС отхвърли предложението на Мартин Шулц за втори телевизионен дебат с Ангела Меркел"}
{"url": "http://www.focus-news.net/news/2017/09/13/2435350/gornooryahovskiyat-sudzhuk-e-parviyat-balgarski-produkt-s-geografsko-oznachenie-koyto-vliza-v-mezhdunarodno-sporazumenie-na-es.html", "text": "Горнооряховският суджук влиза в Споразумението между Европейския съюз и Исландия за закрила на географските означения на селскостопански продукти и храни, съобщиха от пресофиса на евродепутата Момчил Неков. „Исландия е част от Европейското икономическо пространство, което осигурява възможност за търговски взаимоотношения. Национален успех е, че след 10 години членство в ЕС вече имаме български продукт с географско означение в международно споразумение на Съюза“, коментира новината евродепутатът Момчил Неков. Включването на българския продукт става възможно след като Европейският парламент даде съгласието си за сключване на споразумението по време на пленарното заседание в Страсбург вчера.   \r\nПродуктите в споразумението между ЕС и Исландия получават защита срещу използване за търговски цели на защитеното наименование; злоупотреба, имитация или пресъздаване; всяка друга практика, която би могла да въведе в заблуждение потребителя относно истинския произход на продукта.\r\nГорнооряховският суджук и българското розово масло са първите български продукти, получили европейска защита като Географски означения. До няколко месеца се очаква и странджанският манов мед да премине успешно процедурата по защита в Брюксел. \r\nПо настояване на Неков преди два месеца Европейската комисия пое ангажимент да включи в споразумението за взаимно признаване на географските означения между ЕС и Китай поне един български продукт. „Китай е огромен пазар и трябва да направим всичко възможно да получим достъп до него, наравно с другите европейски производители. Затова отправих писмено запитване с приоритет до Европейската комисия дали би заменила продуктите от Великобритания, които сега са включени в списъка, общо 4 на брой, с продукти от страни като България, които не са представени в този списък“, заяви Момчил Неков. \r\nПрез 2015 г. българският евродепутат стартира кампания, целяща идентифициране на български храни и селскостопански продукти, които могат да бъдат защитени по европейските схеми за качество. Идентифицираните продукти включват „Месо от Източнобалканска свиня“, „Еленски бут“, „Смилянски фасул“, „Куртовски розов домат“, „Странджански чай“, „Брежански кестен“, „Реселешки воден лук“, „Садовски фъстък“ и други. Тези продукти също имат шанс да влязат в търговски споразумения на ЕС с трети страни, след като получат право да използват означенията Защитено наименование за произход и Защитено географско указание в ЕС.", "date": "2017.09.13", "title": "Горнооряховският суджук е първият български продукт с географско означение, който влиза в международно споразумение на ЕС"}
{"url": "http://www.focus-news.net/news/2017/09/13/2435351/tsvetan-tsvetanov-gerb-imame-politicheskata-volya-da-sazdadem-zakon-za-velikite-stari-stolitsi-na-r-balgariya.html", "text": "Имаме политическата воля да създадем Закон за великите стари столици на Р България. Това каза на брифинг в парламента председателят на ПГ на ГЕРБ, зам.-председател на партията и председател на Комисията по вътрешна сигурност и обществен ред Цветан Цветанов, предаде репортер на Агенция „Фокус“. „Поводът за тази трибунка е не само да говорим за конфронтацията, за политическото противопоставяне, а да дадем заслуженото за старопрестолните столици. Знаем, че страната ни има богата история. Периодът на Първото и Второто българско царство свързваме с Плиска, Велики Преслав и Велико Търново. Много са били дебатите, които са се водили в последните десетилетия за това дали да има Закон за великите стари столици на Р България. Днес имаме политическата воля това да се случи в диалог с местната власт, с гражданското общество и с тези, които действително възстановяват тези разкопки и експертите, които работят денонощно, за да популяризираме страната си не като поредната туристическа дестинация, а като такава, която дава нещо по-различно“, заяви Цветанов. По думите му по този начин ще се покаже и представи богатото културно наследство на страната ни и точно затова се нуждаем от такова законодателство. \r\nЛюба АЛЕКСИЕВА", "date": "2017.09.13", "title": "Цветан Цветанов, ГЕРБ: Имаме политическата воля да създадем Закон за великите стари столици на Р България"}
{"url": "http://www.focus-news.net/news/2017/09/13/2435352/blagoevgrad-politsiyata-v-petrich-e-izzela-202-kanabisovi-rasteniya-otglezhdani-v-s-dragush.html", "text": "Полицията в Петрич е иззела 202 канабисови растения, отглеждани в с Драгуш, съобщиха от Областната дирекция на МВР - Благоевград. Вчера е проведена полицейска операция по линия противодействие на отглеждането и разпространението на наркотични вещества. В местността Папарако, землище на село Драгуш, община Петрич, са открити 202 броя зелени тревисти растения, с общо тегло 1 183 кг, реагирали на канабис. По случая е образувано досъдебно производство.", "date": "2017.09.13", "title": "Благоевград: Полицията в Петрич е иззела 202 канабисови растения, отглеждани в с Драгуш"}
{"url": "http://www.focus-news.net/news/2017/09/13/2435353/haskovo-s-obsht-proekt-topolovgrad-i-turskata-obshtina-pinarhisar-shte-privlichat-turisti.html", "text": "От 11 до 13 септември в Тополовград  се проведе форум „Партньорство за устойчив туризъм в трансграничния регион Тополовград-Пинархисар“, съобщиха от пресцентъра на Община Тополовград. В него участваха  представители на неправителствения сектор, културни и образователни институции, туристически организации, местните власти, медии. Форумът  се осъществява в рамките на проект „Мрежа за трансгранично сътрудничество в областта на туризма  „Тополовград - Пинархисар“, No. СВ005.1.23.051, финансиран от Програма ИНТЕРРЕГ—ИПП трансгранично сътрудничество България — Турция 2014—2020 г. Водещ партньор по проекта е Читалище „Св.Св. Кирил и Методий- 1894”- Тополовград с партньорството на Община Пинархисар. \r\nГлавната  цел е създаване и развитие на ефективно сътрудничество в областта на туризма, популяризиране на културно-исторически и природни ресурси, привличане на туристи.  Целта на събитието е запознаване с ресурсите на двете общини, взаимно опознаване на партньорите от двете страни на границата. \r\nГости на българо-турското събитие бяха представители на турската община, водени от заместник - кметът Йомюрлю Динчер, председателят на тополовградския Общински съвет Васил Сяров, заместник-кметовете Маргарита Георгиева и Наско Стоянов.\r\nПредставиха се презентации за целите и очакваните резултати по проекта и дейностите и се направи анализ на ситуацията в областта на туризма в трансграничния регион Тополовград-Пинархисар. На пресконференция на въпросите на журналистите отговориха изчерпателно Красимира Ятакчиева, Трифон Ламбов и Райна Миланова.\r\nОт проведената интересна дискусия на участниците стана ясно, че предвидените дейности по проекта ще предизвикат интерес и ще допринесат за популяризирането на двете общини.\r\nПо проекта се  предвижда провеждане на Обучителен семинар, създаване на рекламна фотоалея „Богатството на трансграничния регион Тополовград – Пинархисар“ в турския град. Ще се проведат и два интересни фестивала - фестивал на меда и петмеза в Пинархисар и на хляба и виното в Тополовград. Плод на общата работа ще бъде и промоционален филм „Трансграничният регион Тополовград – Пинархисар – невероятно преживяване“. Проектът ще продължи 13 месеца и ще завърши с международна конференция.\r\n Гостоприемните домакини от Тополовград показаха на своите гости Общинския исторически музей  и културно-исторически забележителности в община Тополовград.  Турските представители прие кметът на общината Божин Божинов. В приятелски разговор със заместник-кметът на Пинархисар Йомюрлю Динчер тополовградският градоначалник изрази уверение, че проектът ще допринесе за по-устойчивото развитие на туризма в региона , за опознаването на хората от двете общини, за създаване на нови приятелства.", "date": "2017.09.13", "title": "Хасково: С общ проект Тополовград и турската община Пинархисар ще привличат туристи"}
{"url": "http://www.focus-news.net/news/2017/09/13/2435354/pazardzhik-oblastnata-epizootichna-komisiya-prie-merki-za-organizirane-na-reglamentiranite-pazari-za-zhivotni.html", "text": "Областната епизоотична комисия в Пазарджик на извънредно заседание обсъди и прие Указания до кметовете но общини в изпълнение на заповед на изпълнителния директор на БАБХ относно организиране на регламентирани пазари за животни, предаде репортер на Радио „Фокус“ - Пазарджик. Заместник-областният управител Йордан Кожухаров обясни, че организацията „Анимал ейнджълс“ е извършила проверки на пазарите за животни в страната и в доклада си посочва, че на някои от тях е установила нехуманно отношение към животните. В доклада на организацията попада и област Пазарджик. \r\nВ указанията до общините се посочва, че на регламентираните пазари за животни трябва да се осигурят равноправни и изгодни условия за свободна стопанска инициатива на производители и търговци, освен това трябва общинските съвети да осигурят средства за изграждане или реконструкция на общински пазари. Необходимо е също общините да осъществяват стриктен контрол върху тези пазари като създадат специални звена за това. При установяване на нарушения да се налагат предвидените в съответната нормативна база санкции, а общинските администрации да работят в тясна връзка със специалистите от съответните институции.\r\nВаня НИКОЛОВА", "date": "2017.09.13", "title": "Пазарджик: Областната епизоотична комисия прие мерки за организиране на регламентираните пазари за животни"}
{"url": "http://www.focus-news.net/news/2017/09/13/2435355/kyustendil-oblastnata-komisiya-po-bezopasnost-na-dvizhenieto-zasedava-vav-vrazka-s-nachaloto-na-novata-uchebna-godina.html", "text": "Областната комисия по безопасност на движението заседава във връзка с началото на новата учебна година, предаде репортер на Радио „Фокус” – Кюстендил. Комисията беше председателствана от областния управител Виктор Янев. В срещата участват представители на общините в Кюстендилска област, както и на институциите, пряко свързани с безопасността по пътищата. Стана ясно, че са изпратени сигнални писма за създаване на организация до всички кметове по повод началото на учебната година. Направено е и предписание да се поднови пътната маркировка и осветление около района на училищата. Освен това предстои и среща с училищните директор, на която те ще получат данни и контакти на полицейските инспектори, които ще обслужват съответните райони. За първия учебен ден ще бъде осигурен пътен полицай за всяко едно от училищата в региона. Планирани са и ежедневни проверки в питейните заведения относно продажба на алкохол и цигари на малолетни и непълнолетни лица.\r\nВенцеслав ИЛЧЕВ", "date": "2017.09.13", "title": "Кюстендил: Областната комисия по безопасност на движението заседава във връзка с началото на новата учебна година"}
{"url": "http://www.focus-news.net/news/2017/09/13/2435356/odobreni-sa-dopalnitelni-mesta-za-studenti-po-farmatsiya-meditsinska-sestra-akusherka-i-kineziterapiya.html", "text": "Правителството одобри допълнително 95 места за субсидирано от държавата обучение на студенти по специалностите от регулираните професии „Фармация“, „Медицинска сестра“, „Акушерка“ и „Кинезитерапия“ за учебната 2017/2018 г. Това съобщиха от правителствената информационна служба. Те ще бъдат разпределени между Медицинския университет в Плевен, където се откриват още 15 места за фармацевти, и Югозападния университет „Неофит Рилски“, в който допълнителните места са за специалностите „Акушерка“ – 12, „Медицинска сестра“ – 30, и „Кинезитерапия“ – 38.\r\nИсканията са на академичните ръководства на висшите училища. Допълнителният прием има за цел да създаде възможности за подготовка на висококвалифицирани медицински кадри за системата на здравеопазването и по този начин да се намали недостигът и да се удовлетвори увеличеното търсене на медицински кадри в съответните региони на страната.", "date": "2017.09.13", "title": "Одобрени са допълнителни места за студенти по „Фармация“, „Медицинска сестра“ „Акушерка“ и „Кинезитерапия“"}
{"url": "http://www.focus-news.net/news/2017/09/13/2435357/uvolnen-ot-tramp-bivsh-shtatski-prokuror-pozdravyavam-kolegite-za-privlichaneto-pod-sadebna-otgovornost-na-bivsh-turski-ministar.html", "text": "Бившият главен прокурор на Южния район в Ню Йорк Прийт Бхарара (от индийски произход) поздрави своите колеги за изготвения обвинителен акт и привличането под съдебна отговорност в САЩ на бившия турски министър на икономиката Зафер Чаглаян, информира електронното издание на вестник „Джумхуриет”. Прийт Бхарара изготви обвинителния акт срещу скандалния турски бизнесмен от ирански произход Ръза Зарраб и бившите гуверньори на държавната „Халкбанк”, които са в близки отношения със семейството на президента Реджеп Тайип Ердоган. Именно в резултат на силен натиск от страна на Ердоган, президентът на САЩ Доналд Тръмп уволни „неудобния” щатски прокурор по-рано тази година.  В момента Прийт Бхарара преподава право в Нюйоркския университет и сподели снощи в социалните медии, че „изпитва гордост от важните действия на неговия бивш прокурорски офис”. \r\nВ посланието си бившият щатски прокурор подлага на силна критика действията на президента Доналд Тръмп. Задава риторичния въпрос „Какво е да не си американец?” и сам си отговаря:\r\n„Да уволниш Джеймс Комни (бившият шеф на ФБР); да помилваш и простиш на Арпайо (извършвалият расистко картотекиране шериф на Аризона Джо Арпайо); да извиниш действията на нео-нацистите; да изгониш от страната „дриймърите” (докараните още като деца в САЩ мигранти, повечето от Латинска Америка); да окуражаваш Ердоган; да възхваляваш Дутерте (държавният глава на Филипините Родриго Дутерте); да се прегръщаш с Путин.”, обяснява още Прийт Бхарара, цитиран от „Джумхуриет”. Георги Димов", "date": "2017.09.13", "title": "Уволнен от Тръмп бивш щатски прокурор: Поздравявам колегите за привличането под съдебна отговорност на бивш турски министър"}
{"url": "http://www.focus-news.net/news/2017/09/13/2435358/dobrich-nap-proveryava-kasite-na-6-dobrudzhanski-firmi.html", "text": "НАП проверява касите на 6 добруджански фирми. Това съобщи Красимир Павлов, старши експерт в звено „Комуникации“ към ТД на НАП – Варна, офис - Добрич, предаде кореспондент на Радио „Фокус” – Варна. Инспекторите по приходите от НАП- Варна са започнали проверка на 93 фирми от обхвата на териториалната дирекция за скрито разпределение на печалби. 65 от проверяваните дружества осъществяват дейността си в морската столица, а други 6 - на територията на област Добрич. Проверките на приходната агенция се извършват, тъй като данните от счетоводните баланси на хиляди юридически лица сочат, че имат голяма сума пари в брой. По време на проверките се изследва дали търговските дружества и нестопанските организации не са извършили скрито разпределение на печалба. Според данните, които сами са подали в НАП, 1 289 от фирмите в страната имат в касите си по над 1 милион лева в брой. Над 10 000 са дружествата с налични пари в брой над 100 000 лв. Очаква се броят на възложените проверки да нарасне значително в близките месеци. \r\nСъмненията на ревизорите са, че като декларират голяма сума пари в кеш, фирмите избягват плащането на корпоративни данъци и данък върху дивидентите. В най-масовия случай става въпрос за чисто счетоводно изписване на средства от касата в полза на съдружници и свързани с тях лица за разходи, които не са свързани с дейността на дружеството – например, скъпи командировки до екзотични държави, ползване на чужди активи за лични нужди на акционерите и т. н. \r\nПодозренията на данъчните се засилват и от факта, че в момента съществува забрана за разплащания в брой над 10 000 лв. Ако при проверките бъдат открити данъчни и осигурителни нарушения, ще започнат ревизии, за да бъдат установени неплатените данъци и осигурителни вноски за последните пет години, предупреждават от НАП. Междувременно фирмите, които са извършили скрито разпределение на печалби, могат да уведомят НАП и да поискат разрешение за подаване на коригиращи декларации, като обложат с данък недекларираните дивиденти, допълват от приходното ведомство.\r\nЖулиета НИКОЛОВА", "date": "2017.09.13", "title": "Добрич: НАП проверява касите на 6 добруджански фирми"}
{"url": "http://www.focus-news.net/news/2017/09/13/2435359/d-r-petko-mitev-odbh-pazardzhik-v-momenta-targoviyata-s-zhivotni-v-oblastta-se-osashtestvyava-na-nereglamentirani-pazari.html", "text": "На територията на област Пазарджик няма регламентиран пазар за животни, каза за Радио „Фокус“ – Пазарджик директорът на Областна дирекция по безопасност на храните д-р Петко Митев. Той обясни, че има възможност пазарът в село Черногорово да стане такъв и за целта там са необходими малко допълнителни дейности. „На регламентираните пазари има хуманно отношение към животните, а именно – вода, храна, осигурен навес, почистване и обработка на отпадъците от животните. Освен това трябва да има и помещение, в което ветеринарен лекар да може да извърши проверка за здравния статус на животните“, коментира д-р Митев. Той допълни, че в момента търговията с животни в област Пазарджик се осъществява на нерегламентирани пазари. Като пример той посочи случаи на опити за нерегламентирана продажба на животни в кв. „Изток“ в Пазарджик, във Велинград и в с. Варвара.\r\nВаня НИКОЛОВА", "date": "2017.09.13", "title": "Д-р Петко Митев, ОДБХ – Пазарджик: В момента търговията с животни в областта се осъществява на нерегламентирани пазари"}
{"url": "http://www.focus-news.net/news/2017/09/13/2435360/vezhdi-rashidov-gerb-da-se-obedinim-okolo-dobar-i-dalgosrochen-zakon-za-starite-stolitsi-balgariya-ima-osnovanie-da-se-razvie-kato-turisticheska-destinatsiya.html", "text": "България има основание да се развие като туристическа дестинация, защото е носител на много древни култури. Нека се обединим около законопроект, който да бъде добър и дългосрочен. Това каза на брифинг в Народното събрание депутатът от ПГ на ГЕРБ Вежди Рашидов във връзка с идеята за създаване на Закон за великите стари столици, предаде репортер на Агенция „Фокус“. „Всички трябва да се обединим около закон за приоритетните обекти. Парите може да не са много, но ако са правилно разпределени и започнем там, където има най-голям поток от туристи, възвращаемостта ще бъде много бърза и много голяма“, посочи той. „Останалите обекти няма да бъдат пренебрегнати. Започваме с приоритетните, с големия поток от туристи и възвращаемост, до последната брънка на България, където има културно наследство, трябва да имаме една политика и програма, която да следваме“, заяви Вежди Рашидов. „Още в първия мандат на правителството на ГЕРБ направихме ясна, национална концепция за дългосрочното развитие на България като културна туристическа дестинация“, припомни депутатът от ГЕРБ. „Без да има закон, без да намерим една форма на финансиране, което да е държавна политика няма как да направим България една от петте най-старите културни дестинации в Европа“, коментира Вежди Рашидов. „Трябва да се направи закон и да бъде подкрепен. Той да изведе България като една много сериозна държава в една индустрия, която е една от силните индустрии навсякъде по света“, посочи той. „Единствено в сферата на културата безработицата е 0%. Икономическият растеж е между 3,5 и 4%. Културните индустрии навсякъде по света са сериозен бизнес“, обясни Вежди Рашидов и допълни, че в Турция приходите от културен туризъм са 21 млрд. долара.\r\nБиляна ИВАНОВА", "date": "2017.09.13", "title": "Вежди Рашидов, ГЕРБ: Да се обединим около добър и дългосрочен Закон за старите столици, България има основание да се развие като туристическа дестинация"}
{"url": "http://www.focus-news.net/news/2017/09/13/2435361/veliko-tarnovo-8-325-uchenitsi-vlizat-v-klasnite-stai-v-grada-na-15-septemvri-ot-tyah-blizo-700-sa-parvoklasnitsi.html", "text": "8 325 ученици ще влязат в класните стаи във великотърновските училища на 15 септември. 6 696 от тях са възпитаници на учебните заведения на общинско финансиране, а паралелките, в които се обучават, са 317. 1 629 са учениците в петте професионални гимназии. Това съобщиха от пресцентъра на Община Велико Търново.\r\n\tБлизо 700 са първолаците, които за първи път ще чуят училищния звънец този петък. Те са разпределени в 33 паралелки. Най-много са първите класове с СУ „Емилиян Станев“ – седем на брой, с общо 159 ученици. Следват ОУ „Бачо Киро“ и ОУ „Св. Патриарх Евтимий“ с по пет паралелки и съответно - със 121 и 123 първокласници. Четири са класовете за най-малките ученици в СУ „Вела Благоева“ /91 деца/, а по две са паралелките в ОУ „Димитър Благоев“ и ОУ „Петко Р. Славейков“. Първолаците в селата Леденик, Самоводене, Водолей и Балван  ще се обучават в слети маломерни класове.\r\n\t2 568 са малчуганите в забавачките във Велико Търново. 86 са групите в детските градини, а три – в яслите, с общо 67 деца. Седемнадесет са групите за петгодишните великотърновци, обхванати в задължителното обучение. Толкова е броят на детските колективи и във възрастовата група на шестгодишните. 566 от децата на тази възраст са обхванати в целодневните детски градини, а 158 – в още девет групи в полудневните забавачки към училищата.\r\n\tЗа първи път във Велико Търново четиринадесет помощник-учители ще помагат на своите колеги в детските градини. Седем от тях нямат трудов стаж, затова ще бъдат назначени на длъжности за стажант-учители. Младите хора ще имат възможността да натрупат ценен опит при доказани и опитни професионалисти в сферата на предучилищната подготовка. При желание от тяхна страна, помощниците ще могат да продължат да работят в детските градини. Идеята се роди по време на срещата на младите учители, провела се през юни в местността Ксилифор по инициатива на ОУ „Бачо Киро“ и с подкрепата на кмета на Старата столица Даниел Панов. По време на форума гостува просветният министър Красимир Вълчев.\r\n\tВ четвъртите групи на детските градини шестгодишните великотърновци ще изучават английски език. Обучението е безплатно и ще бъде организирано от общинския Център за подкрепа и личностно развитие.", "date": "2017.09.13", "title": "Велико Търново: 8 325 ученици влизат в класните стаи в града на 15 септември – от тях близо 700 са първокласници"}
{"url": "http://www.focus-news.net/news/2017/09/13/2435362/kzp-ustanovi-oshte-neravnopravni-klauzi-pri-zastrahovatelite-na-avtomobili.html", "text": "Комисията за защита на потребителите (КЗП) изпрати препоръки на автомобилни застрахователи за отстраняване на още неравноправни клаузи, с които се правят опити за неоснователно изискване на документи или за съкращаване на нормативно установени срокове за информиране на търговеца при настъпване на застрахователно събитие. Това заяви председателят Димитър Маргаритов пред БНР, съобщиха от пресцентъра на КЗП. Неотдавна стана ясно, че Комисията е приела за неравноправна клауза уговорката на застрахователя за отпадане на обезщетението при кражба на автомобила, ако талонът за него е бил оставен вътре. \r\n„Тези клаузи излишно създават затруднение пред потребителите. Например, принуждават ги да представят огромни тестета документи, част от които ги има и при самия застраховател. Или в Общите условия се казва „незабавно да уведоми” при настъпване на застрахователно събитие. Какво означава незабавно – твърде субективна е преценката за това дали незабавно е след една минута, след пет секунди, след два часа. В Кодекса за застраховането е посочено, че не е необходимо представянето на налични при застрахователя документи, както и че срокът за уведомяване при настъпване на застрахователно събитие не може да е по-кратък от три работни дни от узнаването за него”, поясни Маргаритов. Той коментира, че целта на подобни уговорки е търговецът да се освободи от отговорност, ако потребителят не представи тези документи. Председателят допълни, че те не се отличават от установявани в предходни периоди и в други сегменти от пазара опити за поставяне на потребителя в неравностойно положение спрямо търговеца.  \r\nМаргаритов коментира и установените от Комисията нарушения в договори за посредничество при покупка на недвижими имоти. „Много фрапантен случай беше, че в един такъв договор се съдържа клауза, според която, ако Вие впоследствие си закупите имот в същата сграда, в която сте ходили на оглед, за да видите някакъв друг имот, дължите възнаграждение на брокера, който Ви е завел там. Това беше нещо абсурдно, което ние изчистихме. И други случаи, в които заплащате някаква сума, без да получите насреща нещо конкретно, а само за това, че сме влезли във взаимоотношение с тази фирма. Много важно е, когато се предоставя такава услуга, заплащане да се получава само когато нещо реално е свършено, а не да си запазваме правото да получим някакви пари само затова, че в София има жилищни сгради”, каза още той. \r\n„Нашите усилия са съсредоточени върху това да изчистим общите условия от неравноправни клаузи, за да може потребителят да е спокоен, че няма да бъде натоварван излишно със задължения, които не би трябвало да му бъдат вменени, и че ще може да бъде удовлетворена неговата претенция, без излишни пречки”, обобщи Маргаритов.", "date": "2017.09.13", "title": "КЗП установи още неравноправни клаузи при застрахователите на автомобили"}
{"url": "http://www.focus-news.net/news/2017/09/13/2435363/zam-ministar-tanya-mihaylova-tryabva-da-vazstanovim-doverieto-mezhdu-uchiteli-i-roditeli-zashtoto-zaedno-rabotim-za-dobroto-na-nashite-detsa.html", "text": "Моето пожелание за първия учебен ден е да възстановим доверието между учители и родители, защото заедно сме от страната, която работи за по-доброто на нашите деца, нашите ученици. Това каза зам.-министърът на образованието и науката Таня Михайлова в интервю за Агенция „Фокус“  по повод началото на учебната година в страната. Според зам.-министърът предизвикателствата пред българския учител са много и различни, но преди всичко говорим за възстановяване на доверието между учители и родители. \r\n„В навечерието на 15-и септември всеки един от нас – всеки учител, всеки родител, всеки ученик, винаги изпитва едно вълнение, което е свързано с прекрачването на училищния праг. В този ден винаги има най-вече надежда и амбиция. Надежда за една спокойна учебна година за учителите и амбиция за по-добри резултати за учители, ученици и родители. Нека запазим този плам, това желание за предаване на знанието през цялата учебна година. Нека учебната година да бъде спокойна и разумна, да работим в позитивна атмосфера без прояви на агресия или прояви, които не са свързани с добрите традиции в българското образование“, пожела зам.-министърът. \r\n„За нас е изключително важно професията „Учител“ да бъде превърната в привлекателна за младите хора. Разбира се, една от възможностите за това е 15% увеличение на учителските заплати. Но такива са и възможностите за планираните дейности по Национална програма „Квалификация“ и изобщо повишаване на квалификацията на педагогическите специалисти без финансови ангажименти от тяхна страна“, заяви Михайлова. По думите ѝ учениците предпочитат младите учители, защото са по-близо до тях като светоусещане, имат и по-различни подходи. В същото време те от своя страна се доверяват на опита на колегите си, които по-дълго време са в системата. „Така че би било чудесно да има повече млади хора в професията, но в същото време разчитаме и на хората, които вече имат доказан авторитет в тази сфера на дейност“, коментира тя.\r\n„Изключително привлекателна е нашата професия и тя се работи със сърце и душа, така че нека да има повече млади учители“, пожела още зам.-министър Михайлова. \r\nЛюба АЛЕКСИЕВА", "date": "2017.09.13", "title": "Зам.-министър Таня Михайлова: Трябва да възстановим доверието между учители и родители, защото заедно работим за доброто на нашите деца"}
{"url": "http://www.focus-news.net/news/2017/09/13/2435364/montana-psihichno-bolen-e-ranil-vazrasten-mazh-s-pnevmatichna-pushka-vav-varshets.html", "text": "Психично болен е ранил възрастен мъж с пневматична пушка във Вършец, съобщиха от Областната дирекция на МВР – Монтана. Вчера около 18.30 часа е получен сигнал за лице, което нарушава обществения ред в град Вършец. След посещение на място дежурен екип на патрулно-постова дейност установява по данни на съседи, че 34-годишен мъж с инициали Г.Д., живеещ на адреса, е отправял обиди и закани към граждани и след възникнал спор със 76-годишен жител на града е стрелял по него с пушка и го е уцелил в крака. Служители на Районно управление „Полиция” – Вършец са установили Г.Д. да седи на терасата на втория етаж в дома му, като до него на стената имало подпряна пушка. Г.Д. е показал тежки психически отклонения, поради което е задържан за срок от 24 часа по ЗМВР. Пневматичната пушка е иззета, при което е установено, че не е регистрирана в полицията във Вършец. По случая е образувана преписка за предприемане на мерки за задържане на лицето в психиатрично заведение.", "date": "2017.09.13", "title": "Монтана: Психично болен е ранил възрастен мъж с пневматична пушка във Вършец"}
{"url": "http://www.focus-news.net/news/2017/09/13/2435365/pravitelstvoto-se-razporedi-s-imoti-darzhavna-sobstvenost.html", "text": "Министерският съвет отне от МВР поради отпаднала необходимост правото на управление върху имоти в страната, ползвани от „Специалната куриерска служба“, и го предостави на Държавната комисия по сигурността на информацията. Решението е следствие от приетите от началото на 2017 г. промени в Закона за МВР, според които дирекция „СКС“ преминава от вътрешното ведомство в структурата на ДКСИ. Имотите се намират София, Монтана, Шумен, Велико Търново, Видин, Русе, Ямбол, Смолян, Пазарджик, Благоевград, Стара Загора, Бургас и с. Лозно, община Кюстендил. Това съобщиха от правителствената информационна служба.\r\nТерен от 41 дка и построените в него сгради, ползвани от Професионалната гимназия по селско стопанство „Марко Марков“ в с. Георги Дамяново, област Монтана, става общинска собственост. Това се налага поради обявяването на учебното заведение за общинско и изваждането му от структурата на Министерството на земеделието, храните и горите.\r\nДържавно предприятие „Национална компания железопътна инфраструктура“ получава девет имота с обща площ 10 дка за изграждане на пътен надлез в с. Триводици. Терените са дарени безвъзмездно от община Стамболийски на Министерството на транспорта, информационните технологии и съобщенията. Изграждането на пътен надлез в селото ще осигури преминаване на жп линията Септември – Пловдив. Съоръжението ще бъде построено в рамките на проекта за модернизация на железопътната отсечка Септември – Пловдив, финансиран със средства от ОП „Транспорт и транспортна инфраструктура“ 2014-2020 г.\r\nОдобрена беше и промяна в решение на МС от 2002 г., с което се допълва имуществото, предоставено за управление на Държавно предприятие „Транспортно строителство и възстановяване“. С промените към предоставените за управление на предприятието активи се добавят имоти и вещи на закритите Войски на Министерството на транспорта, както се отстраняват също неточности и липси в описанията им.\r\nПоради отпаднала необходимост от НАП беше отнето правото на управление върху имот в Самоков – партерни помещения в сграда на ул. „Македония“ №34 в града. Статутът на имота е променен от публична в частна държавна собственост.", "date": "2017.09.13", "title": "Правителството се разпореди с имоти – държавна собственост"}
{"url": "http://www.focus-news.net/news/2017/09/13/2435366/mustafa-karadaya-dps-otnosheniyata-na-rusiya-s-nato-i-es-nyama-kak-da-ne-vliyayat-varhu-balgariya.html", "text": "България е част от НАТО и ЕС и трябва да отчитаме този факт. Отношенията НАТО-Русия, ЕС-Русия няма как да не влияят върху нас. Това каза пред журналисти в Народното събрание председателят на ПГ на ДПС Мустафа Карадайъ по повод приетия от правителството Доклад за състоянието на националната сигурност за 2016 година, в който се твърди, че Русия е една от основните външнополитически заплахи за България, предаде репортер на Агенция „Фокус“. „Получихме доклада за националната сигурност, изпратен от МС, предстои разглеждането му в комисията на Народното събрание и естествено санкцията му“, обясни той. „В доклада има едно изречение, което искам да прочета дословно, за да няма интерпретации - „Въпреки че усилията за интеграция в ЕС и НАТО все още стимулират урегулирането на спорните въпроси да се извършва посредством международния диалог, екстремизмът нараства, а засилената националистическа риторика и прокламираните реваншистки идеи създават предпоставки за влошаване на регионалните отношения и за възраждане на екстремистки формации“, посочи Мустафа Карадайъ. „Не знам защо това изречение убягва и на колегите от другите парламентарни групи и медиите не го коментират“, допълни той. „Към тази вярна констатация и оценка в това изречение ще очакваме да видим какви са действията, защото решението на проблема, който е оценен вярно, зависи изключително и само от нас“, каза още председателят на ПГ на ДПС.\r\nБиляна ИВАНОВА", "date": "2017.09.13", "title": "Мустафа Карадайъ, ДПС: Отношенията на Русия с НАТО и ЕС няма как да не влияят върху България"}
{"url": "http://www.focus-news.net/news/2017/09/13/2435367/temata-za-otnosheniyata-mezhdu-bryuksel-i-ankara-v-godishnata-rech-na-zhan-klod-yunker-za-sastoyanieto-na-es-turtsiya-sama-izgarya-mostovete-kam-evropa-obzor.html", "text": "В рамките на годишната си реч за състоянието на Европейския съюз, председателят на Европеската комисия Жан-Клод Юнкер не подмина темата за обтегнатите отношения между Брюксел и Анкара.\r\nЛюксембургският политик подчерта, че в обозримо бъдеще Турция няма шансове да се присъедини към Общността. Юнкер припомни, че правосъдието и основните ценности са най-важните точки в присъединителните преговори на всички държави, кандидатстващи за членство в ЕС, а до този момент Турция не е показала, че споделя европейските виждания по тези въпроси. \r\nОт известно време Турция стремително се отдалечава от ЕС, коментира Юнкер в речта си пред депутатите в Страсбург. Той разкритикува властите в Анкара заради преследването на предсавителите на медиите в страната, като същевременно призова за освобождаване на задържаните европейските журналисти. \r\n„Обръщам се с призив към властите в Турция - освободете нашите журналисти, нека те да си отидат!\", заяви Юнкер в годишната си реч за състоянието на ЕС. \r\nПредседателят на ЕК допълни: „Престанете да обиждате нашите държави и правителствените лидери, като ги наричате фашисти и нацисти“. \r\nСъгласно думите на Юнкер, Европа е „континент на зряла демокрация“.\r\n„Тези, които съзнателно го оскърбяват, унищожават всички възможности за изграждане на мостове. Понякога имам чувството, че някои хора в Турция искат да изгорят всички мостове, а след това обвиняват ЕС за разрива в преговорите за присъединяването на страната (към Съюза)\", коментира люксембургският политик. \r\nОт друга страна обаче, председателят на ЕК увери, че както и по-рано, Европа „протяга ръка“ за приятелство с Турция. „Все още протягаме ръка към великия турски народ и всички онези, които са готови да сътрудничат с нас на база нашите ценности“, завърши Юнкер. Тереза Герова", "date": "2017.09.13", "title": "Темата за отношенията между Брюксел и Анкара в годишната реч на Жан-Клод Юнкер за състоянието на ЕС: Турция сама изгаря мостовете към Европа (ОБЗОР)"}
{"url": "http://www.focus-news.net/news/2017/09/13/2435368/burgas-golyamo-kolichestvo-parfyumi-i-tekstilni-izdeliya-imitatsii-na-svetovnoizvestni-marki-byaha-unishtozheni-pod-kontrola-na-mitnitsata.html", "text": "10 563 парфюма, текстилни изделия,  чехли, козметични продукти и дамски чанти,  бяха унищожени под контрола на Митница Бургас, съобщиха от пресцентъра на Агенция „Митници”. Стоките са фалшификати на световноизвестни марки и са били предназначени за реализация, както на българския пазар, така и в другите страни членки на Европейския съюз. Чрез натрошаване бяха унищожени 6 032 парфюма имитации на 15 световноизвестни марки. Чрез механично нарязване бяха унищожени 3659 тениски, дамски и мъжки блузи и ризи, по-голяма част, носещи логото на известни спортни марки. Унищожени бяха още 400 козметични продукта, 258 дамски чанти и 214 чехли с логото на хитови брандове.\r\n Фалшификатите са задържани от митническите служители на МП Капитан Андреево през 2016 година при опити да бъдат пренесени в нарушение на Европейски регламент № 608/2013  и Закона за марките и географските означения.\r\nЗа задържането са уведомени представители на правопритежателите на марките, които са установили, че стоките са фалшиви и според нормативната уредба трябва да бъдат унищожени. Процедурата се извършва под контрола на митница Бургас, а правопритежателите поемат разходите по унищожаването.", "date": "2017.09.13", "title": "Бургас: Голямо количество парфюми и текстилни изделия, имитации на световноизвестни марки, бяха унищожени под контрола на митницата"}
{"url": "http://www.focus-news.net/news/2017/09/13/2435369/milena-nedeva-kmet-na-kaspichan-zakonat-za-velikite-stari-stolitsi-tryabva-da-reglamentira-yasni-prava-i-zadalzheniya-kakto-i-regulirano-i-tselevo-finansirane.html", "text": "Законът за великите стари столици трябва да регламентира ясни права и задължения и регулирано, както и целево финансиране. Това каза на брифинг в парламента кметът на Община Каспичан Милена Недева за готвения от ПГ на ГЕРБ Закон за великите стари столици на Р България, предаде репортер на Агенция „Фокус“. „Великите стари столици на България са визитната ни картичка, но към този момент все още не са заели своето достойно място на картата на България. От дълги години българската държава се е грижела за тяхното развитие. 1936 г. е създадено дружеството „Българска старина“ и тогава от имотите в близост до Плиска и Преслав отчисленията са давани за изграждане на инфраструктура. Следват различни министерски постановления и наредби от 1955 г., 1958 г., когато Плиска и Преслав са обявени за национални историко-археологически резервати. От 1966 г. във Велико Търново е създадено едно сдружение и с министерско постановление години наред градът получава целево финансиране за изграждането, възстановяването и съхраняването на културната инфраструктура“, коментира Недева. По думите ѝ това е една от целите, които се опитват да включат в този закон. „Голяма част от резерватите са национална публична собственост, а прилежащата им инфраструктура е общинска собственост и се получават противоречия в стопанисването и изграждането им“, допълни тя. По думите ѝ има проблем и с разкопките. „Първата българска столица Плиска за времето си е един от най-големите градове в Европа на 23 кв. км., докато Константинопол е на около 16 кв. км. За 60 години сме проучили 10%“, добави кметът на Каспичан. Според нея с това темпо за 600 години има вероятност да бъде проучен целият резерват. Тя подчерта, че този закон трябва да уреди обществените отношения, като регламентира ясни права и задължения и възможност за регулирано и целево финансиране на великите стари столици.\r\nДонка Колева, експерт в Община Велико Търново, посочи, че България е известна с богатото си разнообразно културно наследство. „Градовете Велики Преслав, Плиска и Велико Търново са едни уникални, свързани с нашата история като средновековни столици от Първото и Второто българско царство, в чиито територии стоят руините на тези прекрасни образци на нашето културно наследство. Това са градове, които притежават изключително богато културни ценности“, посочи Колева. Според нея те развиват своя хоризонт и се стараят в годините да пресъздадат и умножат това. „Всички стигнахме до извода, че тези градове трябва да имат особен статут и техните ръководства и общини да приемат такива инициатива, закони или нормативни актове, които да осъществят тази възможност“, каза още Донка Колева.\r\nЛюба АЛЕКСИЕВА", "date": "2017.09.13", "title": "Милена Недева, кмет на Каспичан: Законът за великите стари столици трябва да регламентира ясни права и задължения, както и регулирано и целево финансиране"}
{"url": "http://www.focus-news.net/news/2017/09/13/2435370/pravitelstvoto-odobri-pozitsiyata-na-balgariya-za-10-ata-evropeyska-regionalna-sreshta-na-mezhdunarodnata-organizatsiya-na-truda.html", "text": "Правителството одобри позицията и делегацията на България за 10-ата Европейска регионална среща на Международната организация на труда (МОТ). Форумът ще се проведе в периода 2-5 октомври в Истанбул. Българската делегация ще се ръководи от заместник-министъра на труда и социалната политика Зорница Русинова. Това съобщиха от правителствената информационна служба.\r\nОсновните теми, които ще се обсъждат на форума, са: достойни работни места за всички, организация на труда и производството, управление на труда, труд и общество.\r\nВ рамките на регионалната конференция ще бъде проведена неформална министерска среща по темата за достъп на мигранти и бежанци до пазара на труда.", "date": "2017.09.13", "title": "Правителството одобри позицията на България за 10-ата Европейска регионална среща на Международната организация на труда"}
{"url": "http://www.focus-news.net/news/2017/09/13/2435371/kyustendil-blizo-12-miliona-leva-shte-badat-vlozheni-v-obnovyavane-na-administrativnata-sgrada-na-oblastnata-direktsiya-na-mvr.html", "text": "Близо 1,2 милиона лева ще бъдат вложени в обновяване на административната сграда на Областна дирекция на МВР – Кюстендил. Това стана ясно в рамките на провелата се пресконференция, чрез която беше поставено началото на проекта, изпълняван от страна на Община Кюстендил, предаде репортер на Радио „Фокус” – Кюстендил. Проектът се изпълнява в партньорство с МВР, а продължителността му е 18 месеца. След изготвянето на инвестиционния проект предстои внедряване на мерки за енергийна ефективност. „Ще бъдат изпълнени дейности по конструктивно възстановяване и усилване на сградата, дейности по външни сградни ограждащи елементи, подмяна на дограма, топлинно изолиране, основен ремонт на електрическата инсталация, енергоспестяващо осветление, както и основен ремонт на отоплителната инсталация”, каза Радмила Рангелова, зам.-кмет на Община Кюстендил.\r\nВенцеслав ИЛЧЕВ", "date": "2017.09.13", "title": "Кюстендил: Близо 1,2 милиона лева ще бъдат вложени в обновяване на административната сграда на Областната дирекция на МВР"}
{"url": "http://www.focus-news.net/news/2017/09/13/2435372/sofiya-mitnicheski-sluzhiteli-zadarzhaha-blizo-47-000-artikula-za-detsko-parti-poradi-samneniya-za-narushavane-pravata-varhu-intelektualnata-sobstvenost.html", "text": "Детски парти артикули с изображения на анимационни герои задържаха митнически служители поради съмнения, че нарушават права върху интелектуалната собственост. Стоките включват почти всичко необходимо за детско парти - украса, покривки, салфетки, чаши и чинийки, костюми и игри. Това съобщиха от пресцентъра на Агенция „Митници”.\r\n46 980 стоки, щамповани с анимационни герои, задържаха митнически служители от Митница Столична при проверка на контейнер, пристигнал от Китай. На база анализ на риска митническите служители предприемат щателна митническа проверка. Установени са 600 банера „Фроузен\"; 28 000 еднократни картонени съдове  -  чаши и чинии  „Маша и мечока\", „Аз проклетникът\", „Спайдърмен\", „Фроузен\", „Мечо Пух\"; 10 000 пакета салфетки „Маша и мечока\", „Фроузен\"; 1000 найлонови покривки „Маша и мечока\", „Колите\"; 540 бр. детски костюми „Батман\", Спайдърмен\", Супермен\"; 240 рокли „Елза\"; 6 000 игри домино „Геройте на Дисни\", както и 600 албума за снимки „Спондж боб\", „Фроузен\", „Принцесите на Дисни\" и „Спайдърмен\".\r\nСтоките са задържани на основание Регламент (ЕС) № 608/2013 на Европейския парламент и на Съвета, поради съмнения, че нарушават права върху интелектуалната собственост. Съгласно предвидената процедура в Регламента, ще бъдат уведомени правопритежателите на съответните марки.\r\nПрез първите шест месеца на 2017 г. са задържани близо 50 000 детски играчки, което е 60% повече в сравнение със задържаните за цялата минала година (29 000). През тази година се наблюдава увеличение на задържанията на детски стоки и различни артикули, щамповани с изображения на анимационни герои - чанти, палатки, плат.\r\nЗа първите шест месеца на 2017 г. митническите органи са осъществили 268 задържания на стоки по съмнения, че са нарушили права на интелектуална собственост. Задържани на над 600 000 артикула - количество близо да броя задържани артикули през цялата 2016 г., когато са задържани 635 176 броя артикули.", "date": "2017.09.13", "title": "София: Митнически служители задържаха близо 47 000 артикула за детско парти поради съмнения за нарушаване правата върху интелектуалната собственост"}
{"url": "http://www.focus-news.net/news/2017/09/13/2435373/pregled-na-mezhdunarodnite-novini-do-13-chasa-agentsiya-fokus.html", "text": "Брюксел се подготвя за взрив на българския ултранационализъм, коментира Хари Купър в статия за електронното издание Politico.\r\nСлед като стана ясно, че София поема ротационното председателство на ЕС през януари, политици и длъжностни лица в Брюксел алармираха за „Обединени патриоти“ (ОП) – коалиция от три крайнодесни партии, които са част от правителството на премиера Бойко Борисов. \r\nПо време на шестмесечния мандат на председателството на България министрите на ОП ще играят роля в ръководството на Съвета на Европейския съюз, който представлява 28-те правителства в ЕС.\r\nЛидерите на ОП вече  демонстрираха расистка реторика към ромското малцинство в България, застъпват се насилие с цел предотвратяване на влизането на мигранти в Европа и публично изразиха съмнение, че причинените от човека промени на климата са проблем. Експерти по човешките права вече определиха тези български политици като „ултранационалисти/фашисти\" и припомнят, че те ще участват в обсъждането на чувствителни теми като европейския единен пазар и екологичната политика.\r\nЕдин от лидерите на ОП, вицепремиерът Валери Симеонов, публично описа ромите като „свирепи маймуни“. А Красимир Каракачанов, който в качеството си на министър на отбраната ще участва в Съвета по външни работи на ЕС, заяви наскоро, че ЕС и НАТО трябва да спрат влизането на мигрантите в Европа „със силата на оръжията, ако е необходимо\".\r\nМинистърът на околната среда Нено Димов, който ще ръководи Съвета по околна среда по време на българското председателство, заяви през 2015 г., че изменението на климата е „по-скоро манипулация, отколкото от сериозна загриженост\".\r\nДлъжностни лица в Брюксел заявиха, че са дълбоко притеснени от важната роля, която  лидерите на ОП скоро ще играят в делата на ЕС.\r\n„Във времена, когато [президентът на САЩ Доналд] Тръмп защитава нацистки симпатизанти, трябва да гарантираме, че председателството на Съвета показва единство, че няма място за фашистки идеи в Европейския съюз\", заяви Ги Верхофстат, евродепутат и бивш премиер на Белгия, който ръководи Алианса на Либерали и демократи за Европа (АЛДЕ). Той увери, че евродепутатите ще следят изкъсно действията на ОП.\r\nНа въпрос от Politico за реториката на ОП, комисарят по правосъдието Вера Йоурова, която отговаря за насърчаването на интеграцията на ромските общности в Европа, заяви: „Това е абсолютно неприемливо ... раздразнена съм от тази ситуация\". Политиката на новото правителство към ромите ще бъде предмет на „интензивни\" дискусии със София през следващите месеци, допълни чешкият политик. \r\nИма случаи, в които лидерите на ОП се опитаха да превърнат своята националистическа реторика в действие. По-рано тази година Симеонов и Каракачанов, който е и лидер на ВМРО, се присъединиха към протестиращи, които се опитаха да блокират българо-турската граница, за да спрат етническите турци да гласуват на изборите.\r\n*** В рамките на годишната си реч за състоянието на Европейския съюз, председателят на Европейската комисия Жан-Клод Юнкер призова за създаването на пост на финансов министър на Общността като стъпка към задълбочаването на интеграцията в еврозоната.\r\n„Нуждаем се от европейски министър на икономиката и финансите“, подчерта люксембургският политик пред депутатите в Европейския парламент.\r\n*** Европейският съюз трябва да остане и занапред отворен към бежанците. Това заяви председателят на Европейската комисия в рамките на годишната си реч за състоянието на ЕС.\r\nПред депутатите в Страсбург люксембургският политик призова за създаване на пътища за законна миграция и преодоляване на скандалната ситуация в бежанските лагери в Либия. Европа не е крепост, а континент на надежда, категоричен бе Юнкер. \r\nПредседателят на ЕК подчерта обаче, че мигрантите, които нямат право на убежище, трябва да бъдат изпращани обратно в страните си на произход.\r\n*** В рамките на годишната си реч за състоянието на Европейския съюз, председателят на Европеската комисия Жан-Клод Юнкер не подмина темата за обтегнатите отношения между Брюксел и Анкара.\r\nЛюксембургският политик подчерта, че в обозримо бъдеще Турция няма шансове да се присъедини към Общността. Юнкер припомни, че правосъдието и основните ценности са най-важните точки в присъединителните преговори на всички държави, кандидатстващи за членство в ЕС, а до този момент Турция не е показала, че споделя европейските виждания по тези въпроси. \r\nОт известно време Турция стремително се отдалечава от ЕС, коментира Юнкер в речта си пред депутатите в Страсбург. Той разкритикува властите в Анкара заради преследването на предсавителите на медиите в страната, като същевременно призова за освобождаване на задържаните европейските журналисти. \r\n„Обръщам се с призив към властите в Турция - освободете нашите журналисти, нека те да си отидат!\", заяви Юнкер в годишната си реч за състоянието на ЕС. \r\nПредседателят на ЕК допълни: „Престанете да обиждате нашите държави и правителствените лидери, като ги наричате фашисти и нацисти“. \r\nСъгласно думите на Юнкер, Европа е „континент на зряла демокрация“.\r\n„Тези, които съзнателно го оскърбяват, унищожават всички възможности за изграждане на мостове. Понякога имам чувството, че някои хора в Турция искат да изгорят всички мостове, а след това обвиняват ЕС за разрива в преговорите за присъединяването на страната (към Съюза)\", коментира люксембургският политик. \r\nОт друга страна обаче, председателят на ЕК увери, че както и по-рано, Европа „протяга ръка“ за приятелство с Турция. „Все още протягаме ръка към великия турски народ и всички онези, които са готови да сътрудничат с нас на база нашите ценности“, завърши Юнкер.\r\n*** Християндемократическият съюз (ХДС) отхвърли призивите на кандидата на германските социалдемократи за канцлерския пост Мартин Шулц за организирането на втори телевизионен дебат с Ангела Меркел.\r\nОт централата на ХДС заявиха, че техният кандидат за канцлерския пост е изразила мнението си по всички важни за обществото теми. \r\nВ изявление пред местни медии, Шулц подчерта, че много от въпросите, които вълнуват гражданите на ФРГ, не са засегнати в дебата, проведен на 3 септември. Ето защо той е написал и изпратил писмо до лидера на Съюза (ХДС/ХСС), в който официално е отправил молба за организирането на втори дебат с него. Такъв обаче едва ли ще има.\r\n*** След оживен дебат в сутрешните часове на сряда парламентът в Тирана утвърди програмата на кабинета „Рама 2“. Тя бе подкрепена с гласовете на 78 депутати, 51 се изказаха „против“.\r\nМинистър-председателят Еди Рама подчерта, че европейската интеграция, преодоляването на корупцията, съдебните реформи, борбата срещу производството и трафика на наркотици са водещи приоритети на кабинета му.\r\nНовото правителство на Албания е съставено от 14 министерства – със седем по-малко, отколкото предходното. Рама оправда намаляването на броя им с необходимостта от свиване на правителствените разходи. \r\nПо-рано опозицията обвини Рама в провал на първото му правителство, защото страната е доминирана от престъпност, корупция, а законната власт подпомага производството и трафика на наркотици.\r\n***", "date": "2017.09.13", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/13/2435374/narodniyat-predstavitel-ot-bsp-nikolay-tsonkov-i-obshtinskiyat-savetnik-nikolay-nikolov-shte-prisastvat-na-otkrivane-na-sportna-ploshtadka-v-selo-katina.html", "text": "Народният представител от „БСП за България” Николай Цонков и общинският съветник от групата на социалистите Николай Николов ще участват на откриването на спортна площадка в село Кътина, район Нови Искър. Това съобщиха от пресцентъра на БСП - София. Заедно с тях ще бъдат председателят на Районния съвет на БСП в Нови Искър Милко Панов и членът на Градския съвет на БСП - София Станислав Младенов. Изграждането на спортното съоръжение - футболно игрище беше подкрепено от групата на БСП в СОС.\r\nОткриването ще бъде днес от 18.00 часа на спортната площадка, която се намира на бул. „Сливница”, автобусна спирка „Старата фурна” в село Кътина.", "date": "2017.09.13", "title": "Народният представител от БСП Николай Цонков и общинският съветник Николай Николов ще присъстват на откриване на спортна площадка в село Кътина"}
{"url": "http://www.focus-news.net/news/2017/09/13/2435375/tonka-nacheva-kmet-na-pliska-infrastrukturnite-problemi-na-grada-prechat-na-zhelanieto-ni-da-badem-vodeshta-turisticheska-destinatsiya.html", "text": "Инфраструктурните проблеми на града пречат на желанието ни да бъдем водеща туристическа дестинация. Това каза на брифинг в парламента кметът на град Плиска Tонка Начева за готвения от ПГ на ГЕРБ Закон за великите стари столици на Р България, предаде репортер на Агенция „Фокус“. „Изключителна чест е да бъдеш кмет на първата българска столица. Плиска е наследница на изключително историческо наследство. Всеки ден археолозите ни изненадват. Плиска е с един огромен потенциал за развитие като туристическа дестинация и в същото време с огромни проблеми за решаване. Те са инфраструктурни и на този етап ни пречат в желанието ни да бъдем водеща туристическа дестинация. Много сме доволни, че вече ще се даде ход на този закон“, заяви Начева. Тя изрази надежда, че това специално финансиране ще реши много от проблемите на града. \r\nХристо Илиев, който е бил кмет на Плиска 5 мандата, заяви, че именно той е инициаторът на този закон от преди над 10 години. Според него в Плиска туристическият поток е най-голям в област Шумен. „Нашето градче има силна нужда от подобрения на инфраструктурата“, каза още той.\r\nЛюба АЛЕКСИЕВА", "date": "2017.09.13", "title": "Тонка Начева, кмет на Плиска: Инфраструктурните проблеми на града пречат на желанието ни да бъдем водеща туристическа дестинация"}
{"url": "http://www.focus-news.net/news/2017/09/13/2435376/pazardzhik-v-1-641-proizshestviya-v-oblastta-sa-uchastvali-pozharnikarite-ot-nachaloto-na-godinata.html", "text": "Общо 150 са служителите към РД ПБЗН в Пазарджик, които екипно работят в 29 противопожарни автомобила към противопожарните служби в общините Пещера, Панагюрище, Батак, Белово, Пазарджик, Велинград и Септември, съобщи за Радио „Фокус” – Пазарджик комисар Иван Панайотов, директор на РД ПБЗН-Пазарджик. Три екипа работят в противопожарната служба в Пазарджик и по един в останалите общини. „Техниката на противопожарната служба в областта е обновена на 75%, като службите са снабдени с нови и модерни автомобили”, подчерта Панайотов. \r\nПо думите му, служителите от противопожарните служби в областта са участвали в 1 641 произшествия, като са реагирали на средно по 7 сигнала в денонощие. „Отчитаме ръст на самозапалилите се автомобили, които са 28. Като щети могат да се откроят изгорели около 4 000 кв.м покривни конструкции в частния сектор, 23 дка посеви, 8298 бали сено, като са регистрирани и 20 пожара в горския фонд, при които са унищожени 1018 дка гори”, каза още комисар Иван Панайотов.\r\nАлбена ЖИЛЕКОВА", "date": "2017.09.13", "title": "Пазарджик: В 1 641 произшествия в областта са участвали пожарникарите от началото на годината"}
{"url": "http://www.focus-news.net/news/2017/09/13/2435377/orf-vazhvalata-na-fashizma-stava-nakazuema-v-italiya.html", "text": "Възхвалата на фашизма ще бъде наказуема в Италия – в късните часове на вторник Камарата на депутатите прие проектозакон, с който пропагандата за фашистки и националсоциалистически режими бе включена сред престъпленията, преследвани по силата на Наказателния кодекс, предава австрийската медия ORF. \r\nНарушителите ще бъдат изправени пред лишаване от свобода за срок от шест месеца до две години. Предстои законът да бъде подложен на гласуване в Сената. \r\nЗа разлика от Австрия и Германия, в Италия прославата на фашизма не бе наказуема до този момент. В страната бе забранено единствено възстановяването на фашистката партия, създадена от Бенито Мусолини. Тереза Герова", "date": "2017.09.13", "title": "ORF: Възхвалата на фашизма става наказуема в Италия"}
{"url": "http://www.focus-news.net/news/2017/09/13/2435378/aleksandar-gorchev-kmet-na-veliki-preslav-krayno-vreme-za-osnoven-reglament-za-trite-ni-srednovekovni-stolitsi.html", "text": "Крайно време е да се сложи основен регламент и да се показва историческото наследство на трите ни средновековни столици. Това каза на брифинг в парламента кметът на Велики Преслав Александър Горчев за готвения от ПГ на ГЕРБ Закон за великите стари столици на Р България, предаде репортер на Агенция „Фокус“. „Смятам, че вече е дошло крайно време да се сложи един основен регламент и да се показва българското историческо наследство в лицето на трите български средновековни столици. Смятаме, че в най-скоро време ще имаме едни сериозни основи, върху които впоследствие ще надграждаме нашите общински планове“, заяви Горчев. Той увери, че ще работят вече на принципно нова основа с всички институции от Министерски съвет до Министерство на културата, включително и с общинските съвети. „Крайно време е да погледнем, че сме истински българи, а България е започнала точно от тези три столици“, каза още кметът на Велики Преслав.\r\nЛюба АЛЕКСИЕВА", "date": "2017.09.13", "title": "Александър Горчев, кмет на Велики Преслав: Крайно време за основен регламент за трите ни средновековни столици"}
{"url": "http://www.focus-news.net/news/2017/09/13/2435379/press-24-pozharat-kray-makedonskoto-selo-dramche-e-vse-oshte-aktiven.html", "text": "Пожарът, който избухна във вторник в района на македонското село Драмче, Община Царево, все още е активен, предава електронната медия Press 24. \r\nСъгласно разпространената информация, пламъците обхващат борова гора и сухи треви и са с площ от над 100 хектара. Десетина сгради, включително няколко къщи, са изгорели.\r\nВластите уверяват, че пожарникарите полагат усилия за справяне със стихията. Тереза Герова", "date": "2017.09.13", "title": "Press 24: Пожарът край македонското село Драмче е все още активен"}
{"url": "http://www.focus-news.net/news/2017/09/13/2435380/sasht-zakupuvaneto-ot-turtsiya-na-ruskite-raketni-kompleksi-s-400-za-nas-e-obezpokoitelno-no-nyamame-vse-oshte-konkreten-otgovor.html", "text": "На вчерашната пресконференция на говорителя на Държавния департамент на САЩ Хедър Науърт на дневен ред беше поставен и въпросът за закупуването от страна на Турция  на руските ракетни комплекси С-400, информира електронното издание на вестник „Джумхуриет”. „Доставките от Русия в Турция на въпросните С-400 не са ли като един шамар в лицето на НАТО?”, беше формулиран конкретният журналистически въпрос.\r\n„Важно е страните-членки на НАТО да използват военни материали и оборудване, съвместими със системите на Алианса. Както беше споменато, ако Турция вземе от Русия системата С-400, това е едно обезпокоително положение. Освен това, ще бъде неиздържано и от гледна точка на поетите ангажименти на срещата на върха във Варшава.”, отговори Хедър Науърт.\r\nТя уточни, че не знае дали предприетите стъпки за доставките от Русия в Турция на противоракетния комплекс С-400 противоречи на правилата в НАТО, но обеща да проучи въпроса. Хедър Науърт избегна да отговори и на въпроса дали Вашингтон ще стопира сделката и ще поиска от Турция да се откаже от С-400, след като тези ракети не са съвместими и с НАТО, и със САЩ, посочва още „Джумхуриет”.. Георги Димов", "date": "2017.09.13", "title": "САЩ: Закупуването от Турция  на руските ракетни комплекси С-400 за нас е обезпокоително; но нямаме все още конкретен отговор"}
{"url": "http://www.focus-news.net/news/2017/09/13/2435381/balastrieri-eood-e-noviyat-kontsesioner-na-nahodishte-yakoviya-chiflik.html", "text": "Пловдивското дружество „Баластриери“ ЕООД е новият концесионер на находище „Яковия чифлик“, реши правителството, одобрявайки поисканата от предишния концесионер промяна. Това съобщиха от правителствената информационна служба. Находището, от което от което се добиват строителни материали – пясъци и чакъли, се намира на територията на община Асеновград. Концесията за него е предоставена през април 2015 г. за 35 години на „Асеновградски строител“ ООД. С правителственото решение правата и задълженията по предоставената концесия се прехвърлят изцяло на „Баластриери“ ЕООД, като условията по концесионния договор остават без промяна.", "date": "2017.09.13", "title": "„Баластриери“ ЕООД е новият концесионер на находище „Яковия чифлик“"}
{"url": "http://www.focus-news.net/news/2017/09/13/2435382/veliko-tarnovo-uchilishtata-i-detskite-gradini-sa-gotovi-za-novata-uchebna-godina-predstoi-sanirane-na-pmg-vasil-drumev-i-ou-sv-patriarh-evtimiy.html", "text": "Училищата и детските градини във Велико Търново са готови за посрещането на новата учебна година. Материално-техническите бази са в оптимално състояние и предоставят необходимите условия за образователен процес. Извършени са текущи ремонти в класните стаи, санитарните възли, учебните кабинети и коридорите, съобщиха от пресцентъра на Община Велико Търново. Всички образователни институции са обезпечени с основен и с алтернативен източник за отопление през есенно-зимния период. Осигурени са пропускателните режими.\r\nНалична е необходимата литература – познавателни книжки, учебници и учебни помагала. Няма незаети педагогически позиции, нито неправоспособни специалисти. \r\nДетска градина „Слънце” е с изцяло обновена пристройка. Ново кухненско помещение и реконструирани санитарни възли очакват малчуганите в ЦДГ „Здравец”. ЦДГ „Ивайло” във Велико Търново, забавачката с. Шемшево и общинският Център за личностно развитие и подкрепа ще имат основно ремонтирани покриви през новата учебна година. Същото важи и за сградата на ОУ „Димитър Благоев”. На финал е пълното обновяване на детските площадки в ЦДГ „Соня” и детска ясла „Мечо пух”.\r\nПредстои прилагане на пълен комплект от мерки за енергийна ефективност в пет великотърновски училища, по проекти от интегрирания план за градско развитие на старопрестолния град. По време на първия етап ще бъдат обновени сградите на Природо-математическа гимназия „Васил Друмев“ и ОУ „Св. Патриарх Евтимий“. \r\nСроковете, свързани с процедурите, не позволяват отлагане на реконструкциите за последващи ваканционни периоди. След проведена работна среща и по изискване на кмета Даниел Панов е създадена необходимата организация на провеждане на качествен учебен процес. Докато траят ремонтните дейности в ПМГ „Васил Друмев“, учениците ще бъдат настанени в сградата на Професионалната гимназия по строителство, архитектура и геодезия „Ангел Попов“. Временното преместване се налага с цел осигуряване на оптимални условия за провеждане на часовете, както и за гарантиране здравето и сигурността на учениците, педагогическите колективи и служители. Очакванията са ремонтните дейности да приключат в рамките на два месеца.\r\nВторият етап предвижда прилагане на мерки за енергийна ефективност в сградите на СУ „Емилиян Станев“ и ОУ „Петко Р. Славейков“ във Велико Търново, както и в ОУ „Неофит Рилски“ – Килифарево.\r\nОптимизацията на образователната мрежа в сферата на училищното и предучилищното образование бе извършена далеч преди въвеждането на системата на делегирани бюджети. Шест са малките училища, които функционират извън общинския център - в селата Водолей,  Ресен, Самоводене, Балван, Леденик и Церова кория. Учебните заведения в селата Самоводене, Балван и Церова кория са средищни, като последното е от типа защитено (с под 50 ученици).\r\nОбщина Велико Търново вече работи с конкретни мерки по изпълнението на националната стратегия  и механизъм за обхващане и задържане на деца и ученици в предучилищна и училищна възраст. Изготвени са обстойни списъци за децата и учениците, подлежащи на прием в образователните институции през учебната 2017 и 2018 г. Утвърден е броят на записаните възпитаници в детските градини и училищата. Изготвен е сравнителен анализ на двата списъка, набелязани са необхванатите в учебния процес деца, определени са екипи от специалисти, които ще работят в района на всяко населено място с училище и детска градина.", "date": "2017.09.13", "title": "Велико Търново: Училищата и детските градини са готови за новата учебна година, предстои саниране на ПМГ „Васил Друмев“ и ОУ „Св. Патриарх Евтимий“"}
{"url": "http://www.focus-news.net/news/2017/09/13/2435383/darzhavniyat-glava-rumen-radev-shte-uchastva-v-godishnata-sreshta-na-prezidentite-ot-grupata-arayolush.html", "text": "Президентът Румен Радев ще вземе участие в тринадесетата годишна среща на държавните ръководители от групата „Арайолуш“, която ще се проведе на 14 и 15 септември в столицата на Република Малта Валета. Това съобщиха от прессекретариата на държавния глава. Очаква се във форума да вземат участие президентите на Австрия, България, Естония, Хърватия, Германия, Гърция, Унгария, Италия, Латвия, Полша, Португалия и Словения.    \r\nВ рамките на визитата си в Малта президентът Румен Радев ще проведе двустранни срещи със свои колеги от групата „Арайолуш“ и ще се срещне с представители на българската общност в Малта.   \r\nБългария е поканена да се присъедини към групата „Арайолуш“ от 2013 г., а през 2016 г. беше домакин на форума.", "date": "2017.09.13", "title": "Държавният глава Румен Радев ще участва в годишната среща на президентите от групата „Арайолуш“"}
{"url": "http://www.focus-news.net/news/2017/09/13/2435384/aktualizirat-se-pravomoshtiyata-na-mezhduvedomstveniya-savet-za-izpalnenie-na-angazhimentite-na-balgariya-v-oblastta-prostranstvenite-danni.html", "text": "Правителството утвърди промени в Правилника за дейността, структурата и организацията на работа на Междуведомствения съвет по пространствени данни и засили правомощията на консултативния орган за ускорено изпълнение на ангажиментите на България в областта на пространствените данни. Това съобщиха от правителствената информационна служба. Междуведомственият съвет е създаден в изпълнение на разпоредби от Закона за достъп до пространствени данни, а действащият досега Правилник за дейността на Съвета датира от 2010 г.\r\nПромените задължават всички органи на публичната власт да прилагат Закона за достъп до пространствени данни, ако събират, създават, поддържат и разпространяват актуализирани бази от пространствени данни. Междуведомственият съвет ще координира събирането на информацията, необходима за ежегодното докладване за напредъка по внедряването на европейската Директива 2007/2/ЕО (INSPIRE), чрез която се създава Инфраструктура за пространствена информация в Европейската общност (INSPIRE). \r\nСъветът също ще контролира създаването, управлението, поддръжката на Национален портал за пространствени данни. \r\nПредседател на Междуведомствения съвет е председателят на Държавна агенция „Електронно управление“ или оправомощено от него длъжностно лице, а заместник-председатели са заместник-министър на околната среда и водите и заместник-министър на регионалното развитие и благоустройството. Работата на Междуведомствения съвет ще бъде подпомагана от секретар и технически сътрудник.", "date": "2017.09.13", "title": "Актуализират се правомощията на Междуведомствения съвет за изпълнение на ангажиментите на България в областта пространствените данни"}
{"url": "http://www.focus-news.net/news/2017/09/13/2435385/sergey-stanishev-pes-usiliyata-si-zasluzhavaha-balgariya-zae-seriozno-myasto-v-dneshnata-rech-na-zhan-klod-yunker-za-sastoyanieto-na-es.html", "text": "Изключително съм доволен, че България бе споменавана толкова често в изказването на председателя на ЕК и то в положителна светлина. Усилията ни не са били напразни. Това заяви президентът на Партията на европейските социалисти Сергей Станишев веднага след като председателят на Европейската комисия Жан-Клод Юнкер приключи речта си пред парламента в Страсбург, съобщиха от пресофиса на Сергей Станишев. „Срещите ми като президент на ПЕС с Жан-Клод като президент на ПЕС, както и разговорите на премиера Борисов, очевидно имат своя положителен ефект. Когато се действа с обединени усилия в името на национални цели като приемането на България в Еврозоната и в Шенгенското пространство – това дава резултати. \r\nДнес Жан-Клод Юнкер твърдо заяви, „че е време България и Румъния да влязат в Шенген“ – нещо, за което проведох и национална кампания през 2015 г., отстоявам постоянно, имам подкрепата на европейските социалисти и поставих още веднъж при личната ми среща с председателя на ЕК това лято.  \r\nЮнкер обяви, че и страните, готови да влязат в Еврозоната -  каквато е България, трябва да бъдат допуснати колкото може по-бързо.  Още едно доказателство, че когато има воля, резултатите рано или късно ще дойдат.\r\nВ речта си, Юнкер се обяви и против доста противоречивата идея за Европа на 2 скорости,  срещу което от самото начало са против както европейските, така и българските социалисти. „Европа има два бели дроба, единият на изток, другият на запад , и ако не диша с двата едновременно, би се задушила“, каза президентът на ЕК. \r\n„Намирам това за положителен знак. Неслучайно президентът на ЕК описа Европейския съюз като свързващ „Европа от Виго (Испания) до Варна“, а не използва някой по-източен град в друга държава. Това означава, че ние сме в дневния ред и това трябва да го използаме в максимална степен по времето на Българското председателство на Съюза“, добави Станишев.", "date": "2017.09.13", "title": "Сергей Станишев, ПЕС: Усилията си заслужаваха – България зае сериозно място в днешната реч на Жан-Клод Юнкер за състоянието на ЕС"}
{"url": "http://www.focus-news.net/news/2017/09/13/2435386/sport-elitsa-kostova-se-klasira-za-vtoriya-krag-na-turnira-v-las-vegas.html", "text": "Елица Костова се класира за втория кръг на турнира по тенис на твърди кортове в Лас Вегас, САЩ, след победа с 6:2, 6:2 над белгийката Ан Софи Месташ в мач, продължил 94 минути.\r\nСесил Каратанчева, която е седма поставена в основната схема, започва участието си в турнира тази вечер с двубой срещу американката Ашли Кратцер.", "date": "2017.09.13", "title": "Спорт: Елица Костова се класира за втория кръг на турнира в Лас Вегас"}
{"url": "http://www.focus-news.net/news/2017/09/13/2435387/tsvetan-tsvetanov-gerb-mnogo-po-silno-bi-zvuchalo-ako-vsichki-parlamentarni-grupi-podkrepyat-zakonoproekta-za-velikite-stari-stolitsi.html", "text": "Много по-силно би звучало, ако всички парламентарни групи подкрепят Законопроекта за великите стари столици. Това каза на брифинг в парламента председателят на ПГ на ГЕРБ, зам.-председател на партията и председател на Комисията по вътрешна сигурност и обществен ред Цветан Цветанов, предаде репортер на Агенция „Фокус“. „Ще направим съответното съгласуване и с останалите парламентарни групи. Водеща ще бъде ролята на колегите, които са в Комисията по култура. Този законопроект ми дава надежда, че ще има по-специален акцент върху старите български столици, защото тази свързаност, която целим да постигнем, ще даде възможност държавата целево да подпомогне развитието на културния туризъм. Обнадеждени сме от приемането на този закон и осигуряването на необходимите финансови средства, защото знаем, че държавата днес е стабилна“, коментира Цветанов. По думите му страната ни има икономически растеж, което дава възможност да се направят и подобни политики. \r\n„Много по-силно би звучало, ако всички парламентарни групи подкрепят един такъв законопроект, който може да ни обедини. В момента, за да посетиш тези уникални места, трябва да има необходимата инфраструктура. Приходите, които получава община Каспичан не са достатъчни, за да се направят съответните капиталови разходи за тази инфраструктура, която е задължителна. В този законопроект ще бъдат разписани и ангажиментите на държавата, за да се подпомогне целево“, допълни той. Според него Велико Търново е по-привилегировано, защото е и областен център. „Велики Преслав няма тази възможност и точно затова търсим свързаност между трите стари столици. Ще направим така, че да изведем един по-сериозен акцент за културното наследство на страната ни“, каза още Цветан Цветанов.\r\nЛюба АЛЕКСИЕВА", "date": "2017.09.13", "title": "Цветан Цветанов, ГЕРБ: Много по-силно би звучало, ако всички парламентарни групи подкрепят Законопроекта за великите стари столици"}
{"url": "http://www.focus-news.net/news/2017/09/13/2435388/d-r-emiliya-baeva-zam-kmet-na-dobrich-uvelichil-se-e-broyat-na-parvoklasnitsite-za-novata-uchebna-godina.html", "text": "Увеличил се е броят на първокласниците за новата учебна година, по първоначални данни от Регионалния инспекторат по образование те наброяват 707. Това съобщи зам.-кметът „Хуманитарни дейности“ д-р Емилия Баева, предаде кореспондент на Радио „Фокус” – Варна. За сравнение през миналата година първолаците в Добрич са наброявали 783. Д-р Баева изрази надежда цифрата да се увеличи още като за това би помогнала работата на екипите, сформирани за издирване на деца, отпаднали от образователната сфера. Първокласниците ще се обучават в 32 паралелки през новата учебна година, с 3 по-малко от предходната. С една паралелка по-малко ще са СУ „Св. Св. Кирил и Методий“, СУ „Димитър Талев“ и СУ „Любен Каравелов“. \r\nОбщата бройка на учениците, които се очаква да бъдат обучавани през новата учебна година в Добрич, е около 8 000 в 350 паралелки, каза д-р Баева. Става дума за общински и държавни училища в града. В първа група на детските градини се очакват около 500 деца, разпределени в 20 паралелки. Зам.-кметът уточни, че в детските градини продължава записването на деца, а през този месец е направено още едно класиране за запълване на свободни места. Д-р Баева направи уточнението, че окончателните цифри на деца и ученици, обхванато в образователната мрежа, ще станат ясни на малко по-късен етап, със започване на учебната година. \r\nЖулиета НИКОЛОВА", "date": "2017.09.13", "title": "Д-р Емилия Баева, зам.-кмет на Добрич: Увеличил се е броят на първокласниците за новата учебна година"}
{"url": "http://www.focus-news.net/news/2017/09/13/2435389/krasimir-kostov-sfsmvr-varna-slab-e-interesat-na-mladite-hora-kam-profesiite-politsay-i-pozharnikar-zaradi-nesigurnostta-v-sistemata.html", "text": "Слаб е интересът на младите хора към професиите полицай и пожарникар заради несигурността в системата. Това каза за Радио „Фокус“ – Варна Красимир Костов, заместник-председател на УС на Синдикалната федерация на служителите на МВР и председател на организацията във Варна. Той уточни, че в синдиката не членуват само полицаи. „Това е федерация, в която членуват служители от цялата система на МВР. Както за полицията, така и за пожарната и за Гранична полиция, интересът към тези три професии от страна на младите през последните години драстично намаля. Това се вижда и по конкурсите, които се обявяват и не могат да се запълнят бройките свободни места. Тази несигурност, която последните години се насложи в системата заради чести промени на закона и реформи на парче, доведе до много слаб интерес на младите хора към тези професии“, отбеляза Красимир Костов.\r\nМарияна ВАЛЕНТИНОВА", "date": "2017.09.13", "title": "Красимир Костов, СФСМВР – Варна: Слаб е интересът на младите хора към професиите полицай и пожарникар заради несигурността в системата"}
{"url": "http://www.focus-news.net/news/2017/09/13/2435390/plovdiv-14-godishno-momche-e-blasnato-na-peshehodna-pateka-v-grada.html", "text": "14-годишно момче е блъснато на пешеходна пътека в града. Това съобщиха от ОДМВР - Пловдив. Детето е в болница, след като вчера в жк. “Тракия” в Пловдив е било блъснато от лек автомобил на кръстовището между ул. “Съединение” и ул. “Бранислав Велешки”. Инцидентът е станал около 10.00 часа. Лек автомобил “Ситроен” предприел ляв завой, отнел предимството и блъснал пресичащото на пешеходна пътека 14-годишно момче. 64-годишният водач на колата е тестван с дрегер за алкохол, резултатът е отрицателен. Местопроизшествието е запазено и  посетено от екип на сектор “Пътна полиция”. Извършен е оглед, работата по случая продължава.", "date": "2017.09.13", "title": "Пловдив: 14-годишно момче е блъснато на пешеходна пътека в града"}
{"url": "http://www.focus-news.net/news/2017/09/13/2435391/parlamentat-prie-na-parvo-chetene-promeni-v-zakona-za-mestnite-danatsi-i-taksi-vavezhdashti-printsipa-zamarsitelyat-plashta-pri-taksata-smet.html", "text": "Народните представители приеха на първо четене промени в Закона за местните данъци и такси, въвеждащи принципа „замърсителят плаща“ при определяне размера на таксата за битови отпадъци, предаде репортер на Агенция „Фокус“. Промените бяха подкрепени с 112 гласа „за“, 38 гласа „против“ и 33 „въздържали се“. Вносител на законопроекта е Министерски съвет. Според мотивите принципът „замърсителят плаща“ представлява финансов стимул, както за лицата да намалят количеството на генерираните отпадъци, така и за общините – да оптимизират разходите по събиране, транспортиране и третиране на отпадъците. Предлага се водеща основа за определяне размера на такса смет да бъде количеството на битовите отпадъци. Предвижда се промените да влязат в сила от 1 януари 2019 година.\r\nПо време на дебатите народният представител от БСП Дора Янкова обясни, че парламентарната група ще се въздържи или ще бъде против, защото кметовете предупреждават, че таксата смет ще се вдигне. „Чух, че кметът на Димитровград е изчислил, че в селцата таксата смет ще се вдигне 10 пъти“, коментира тя. Дора Янкова се обърна към ГЕРБ и заяви, че са обещали данъците да не се увеличат, затова големият проблем, ако приемат промените чисто политически си е техен. „Предупреждаваме гражданите, че ще се увеличи такса смет, общините не са готови да създадат такава организация“, заяви тя. Депутатът от ГЕРБ Менда Стоянова обясни, че общините трябва да бъдат по-гъвкави, като никой не ги задължава да приемат една основа за прилагане на мярката за такса смет и тя може да бъде и комбинация. „Необходима е сериозна подготовка на общините, в законопроекта е предвидена 1 година. Имаме призив от общините този срок да се удължи“, посочи Стоянова и допълни, че между четенията ще се разгледа това предложение и всякакви други конструктивни предложения по механизма за образуване на разходите в план-сметката от битови отпадъци. Манол Генов от БСП заяви, че вариантите, които се предлагат в законопроекта, не дават достатъчно светлина, а в оценката за въздействие няма реални данни. „Съгласен съм, че трябва да има механизми кметовете и общинските съвети да бъдат принудени така да бъде организирана работата, за да са заинтересовани от намаляване на депонираните отпадъци“, посочи той. Депутатът зададе въпрос на Менда Стоянова от ГЕРБ, ако е кмет на Пловдив как ще преброи хората в кв. „Столипиново“, как ще определи размера на таксата и как ще я вземе. „Това е голям пропуск в закона, не може всички да плащаме, а някои да не плащат“, коментира Манол Генов. Александър Ненков от ГЕРБ посочи, че основната събирателна на законопроекта е реформа в този сектор. „Няма нищо по-важно от това да има прозрачност как се събира таксата смет и тя да бъде справедливо разпределена“, заяви той. \r\nБиляна ИВАНОВА", "date": "2017.09.13", "title": "Парламентът прие на първо четене промени в Закона за местните данъци и такси, въвеждащи принципа „замърсителят плаща“ при таксата смет"}
{"url": "http://www.focus-news.net/news/2017/09/13/2435392/emil-radev-gerb-vreme-e-nabelyazanite-merki-za-preodolyavane-na-migratsionnata-kriza-da-vlyazat-v-sila.html", "text": "Време е Европейският съюз да превърне обещанията си за справяне с\r\nмиграционната криза в конкретни действия, призова българският евродепутат от ГЕРБ/ЕНП Емил Радев, съобщиха от пресцентъра на ПП ГЕРБ. Радев настоя ЕС да реализира подписването и изпълнението на споразумения за реадмисия с държавите на произход и транзит. Позицията му бе изразена още на първото заседание, с което Европейският парламент откри новия политически сезон. В дебатите в пленарната зала относно миграцията взе участие и Върховният представител на Европейския съюз за външната политика Федерика Могерини.\r\nБългарският представител в ЕП акцентира върху спешната необходимост да се регламентират процедурите по връщане на нередовни мигранти, както и на тези, които не отговарят на условията за международна закрила. В своето изказване Радев напомни, че вече четири години ЕС се опитва да разреши бежанската криза и да намали цялостния миграционен натиск. „За държавите по външната граница на ЕС като Италия, Гърция и България въпросът за намиране на ефективно и бързо решение с дългосрочен резултат е от особено значение”, подчерта евродепутатът от ГЕРБ/ЕНП.\r\nТой изрази съжаление, че нито в ЕП, нито в Съвета е достигната позиция за промяната на регламента Дъблин и особено на основния му принцип за отговорността на държавата на първо влизане на кандидата за закрила. Радев подчерта важността сегашният принцип да бъде променен в знак на солидарност от страна на останалите страни-членки. Евродепутатът разкритикува липсата на стратегически споразумения за реадмисия с държавите на произход на хилядите икономически мигранти,\r\nдостигащи до бреговете на Европа, както и факта, че контролът върху бежанските потоци е единствено въз основа на ад хок решения с Турция и\r\nАфганистан.\r\nСпоред Емил Радев ЕС разполага с достатъчно финансови и политически средства да преодолее тези проблеми и да започне да работи активно за справяне с миграционната криза. „Само по този начин потенциалните мигранти, които искат да дойдат в Европа нелегално в търсене на по-добър живот, а не защото имат реална нужда от закрила, ще разберат, че ЕС не е решението на техните проблеми”, каза още евродепутатът.", "date": "2017.09.13", "title": "Емил Радев, ГЕРБ: Време е набелязаните мерки за преодоляване на миграционната криза да влязат в сила"}
{"url": "http://www.focus-news.net/news/2017/09/13/2435393/pepa-chilikova-zam-kmet-na-sliven-1-300-sa-parvoklasnitsite-v-obshtinata-no-1-200-ot-tyah-sa-zapisani-i-shte-tragnat-na-uchilishte.html", "text": "1 300 са първокласниците в община Сливен, но 1 200 от тях са записани и ще тръгнат на училище. Това съобщи пред Радио „Фокус“  – Сливен заместник-кметът на общината Пепа Чиликова. Голяма част от онези деца, които не са записани в първи клас, не са на подходяща възраст, са на семейства, живеещи в чужбина, уточни Чиликова. \r\nНарочна общинска комисия проверява подготовката на учебните заведения за 15 септември. Резултатите ще покажат, в кои училища ремонтите са приключили, а в кои предстоят довършителни дейности. Има осигурено и отопление за зимата. \r\nВ първия учебен ден ще бъде осигурена и допълнителна охрана на учебните заведения.\r\nЛюдмила ЙОРГОВА", "date": "2017.09.13", "title": "Пепа Чиликова, зам.-кмет на Сливен: 1 300 са първокласниците в общината, но 1 200 от тях са записани и ще тръгнат на училище"}
{"url": "http://www.focus-news.net/news/2017/09/13/2435394/reuters-savetnik-na-turskiya-prezident-ochakva-podobrenie-na-otnosheniyata-mezhdu-berlin-i-ankara-v-nachaloto-na-sledvashtata-godina.html", "text": "Отношенията на Турци с партньора и в НАТО – Германия, а и с Европейския съюз като цяло, се очаква да се подобрят в началото на следващата година, което ще увеличи перспективите за турския износ и туризъм, заяви за Reuters  съветник на президента Реджеп Тайип Ердоган.\r\n„Очаквам повече спокойствие в отношенията с Германия след изборите на 24 септември Очаквам напрежението да се отслабне\", подчерта Семил Ертем, главният икономически съветник на Ердоган.\r\nОтношенията между Берлин и Анкара са белязани от засилен натиск заради репресивните мерки на Ердоган след неуспешен преврат от миналата година. Германия разкритикува масовите арести и отказа да екстрадира хора, за които Турция твърди, че са участвали в пуча. Същевременно Берлин настоява категорично за освобождаването на около дузина германски граждани, арестувани през последните месеци в Турция. Тереза Герова", "date": "2017.09.13", "title": "Reuters: Съветник на турския президент очаква подобрение на отношенията между Берлин и Анкара в началото на следващата година"}
{"url": "http://www.focus-news.net/news/2017/09/13/2435395/vratsa-narodniyat-predstavitel-ot-pp-gerb-inzh-petya-avramova-shte-provede-priemna-za-grazhdani.html", "text": "Народният представител от ПП ГЕРБ инж. Петя Аврамова организира приемна за граждани във Враца. Това съобщиха от пресцентъра на ПП ГЕРБ. Приемният ден е насрочен за 18 септември 2017 г. от 16.00 часа до 17.30 часа и ще се поведе в офиса на ПП ГЕРБ – Враца (на бул. \"Демокрация\" №2). Гражданите, желаещи да се срещнат с народния представител Петя Аврамова, могат да се запишат на телефони 092/66 50 05 и 0884 800 186 или на място в офиса на партията.", "date": "2017.09.13", "title": "Враца: Народният представител от ПП ГЕРБ инж. Петя Аврамова ще проведе приемна за граждани"}
{"url": "http://www.focus-news.net/news/2017/09/13/2435396/api-na-14-septemvri-shte-bade-ogranicheno-dvizhenieto-po-pat-iii-5006-gabrovo-uzana-zaradi-montazh-na-gredi-na-most-nad-reka-panicharka.html", "text": "На 14 септември, от 10.00 до 17.00 часа, ще бъде ограничено движението на всички превозни средства по път III-5006 Габрово - Узана. Това съобщиха от пресцентъра на Агенция \"Пътна инфраструктура\". Временната организация е за монтиране на главни греди на мостово съоръжение над река Паничарка. \r\nМостът при км 4+375 на третокласния път ІІІ-5006 Габрово - Узана е построен в периода 1880-1886 г. с каменна конструкция, а през 1974 г. е уширен двустранно до сегашния му габарит със стоманобетонна плоча. През февруари т. г. се повреди дясната стоманобетонова конзола на моста. Агенция „Пътна инфраструктура“ незабавно предприе мерки за укрепване на съществуващото и изграждане на ново съоръжение до съществуващия мост от източната му страна, както и пълно ограничаване на движението на товарните автомобили над 3.5 тона. \r\nТретокласният път ІІІ-5006 е единствената връзка до кв. „Радецки“ на гр. Габрово и селата Зелено дърво и Стоманеците, както и до хижа „Узана“. \r\nПри изпълнение на предвидените дейности утре по третокласния път при необходимост ще бъдат допускани само превозни средства със специален режим на движение.", "date": "2017.09.13", "title": "АПИ: На 14 септември ще бъде ограничено движението по път III-5006 Габрово - Узана заради монтаж на греди на мост над река Паничарка"}
{"url": "http://www.focus-news.net/news/2017/09/13/2435397/yordanka-ivanova-chitalishte-otets-paisiy-chitalishteto-v-selo-bagrentsi-e-uchastvalo-v-initsiativa-za-populyarizirane-na-kyustendilskata-narodna-nosiya.html", "text": "Читалището в село Багренци е участвало в инициатива за популяризиране на кюстендилската народна носия. Това съобщи за Радио „Фокус” – Кюстендил председателят на читалище „Отец Паисий” Йорданка Иванова. По думите й, девойките от читалището са получили покана за участие във фотосесия, чиято цел е да се популяризира автентичната кюстендилска народна носия и красотата на българската жена, изобразена в картините на Владимир Димитров – Майстора. Сред целите на осъществяваните дейности е да се съхранят искриците от непреходната българска история. От битa и културата. Автентични и истинни. Каквито са били в миналото. \r\nВенцеслав ИЛЧЕВ", "date": "2017.09.13", "title": "Йорданка Иванова, читалище „Отец Паисий”: Читалището в село Багренци е участвало в инициатива за популяризиране на кюстендилската народна носия"}
{"url": "http://www.focus-news.net/news/2017/09/13/2435398/d-r-borislav-tsekov-izborat-na-noviya-sastav-na-vss-tryabva-da-stane-s-nay-shiroko-saglasie-v-parlamenta.html", "text": "Новият състав на Висшия съдебен съвет трябва да бъде избран с възможно най-широко парламентарно съгласие, заяви пред Агенция „Фокус“ докторът по конституционно право и основател на Института за модерна политика Борислав Цеков. Според него, забавянето на гласуването на кандидатурите в пленарна зала е знак за търсене на консенсусни решения от страна на парламентарните партии. „Процедурата по избор е прозрачна. Кандидатите са с ясни и с достойни професионални биографии. Това, че има заинтересовани среди, които всячески се опитват да обругаят дадени кандидати без да имат никакви реални основания, е част от токсичния обществен пейзаж, в който една група подсъдими олигарси целят кадрово влияние в съдебната власт, за да се спасят от присъди за многомилионните грабежи, в които са обвинени. На подобни клеветнически кампании не трябва да се обръща внимание, ако в парламента има зрялост и отговорност пред избирателите“, подчерта д-р Цеков.", "date": "2017.09.13", "title": "Д-р Борислав Цеков: Изборът на новия състав на ВСС трябва да стане с най-широко съгласие в парламента"}
{"url": "http://www.focus-news.net/news/2017/09/13/2435399/sliven-obshtinata-se-prisaedinyava-kam-kampaniyata-ubiy-skorostta-spasi-dete.html", "text": "Община Сливен се присъединява за втора поредна година към кампанията „Убий скоростта, спаси дете!“, която стартира в края на лятото, съобщиха от Община Сливен. 70 броя сигнални стикери с надписа на кампанията ще заменят миналогодишните, които бяха залепени на задните стъкла на превозните средства от градския транспорт в Сливен. Инициативата, която започна през 2004 година със съдействието на Столична община, насочва вниманието на шофьорите и обществото към застрашителния брой пътни произшествия, чиито жертви са деца.\r\n„След два дни е първият учебен ден и бдителността ни трябва да е изострена, като това е валидно не само за 15 септември. Използваме датата, за да припомним, че няма по-важно от сигурността на децата не само на пътя, а и в училище и градската среда. Всички усилия в тази посока имат смисъл и са оправдани“, каза кметът Стефан Радев.\r\nПрез 2016 инициативата да излезе извън столицата и към нея се присъединиха общините Сливен и Благоевград. Тази година отличителният знак на кампанията ще поставят и във Варна, Бургас, Русе и Стара Загора.", "date": "2017.09.13", "title": "Сливен: Общината се присъединява към кампанията „Убий скоростта, спаси дете“"}
{"url": "http://www.focus-news.net/news/2017/09/13/2435400/pazardzhik-ustanoveni-sa-danni-za-prestaplenie-po-sluchaya-sas-zavishenoto-sadarzhanie-na-uran-vav-vodata-na-velingrad.html", "text": "Окръжна прокуратура - Пазарджик е извършила проверка по случая с установеното през месец април тази година завишено съдържание на уран в питейната вода на Велинград. Това съобщи за Радио „Фокус“ – Пазарджик прокурор Недялка Попова. Тя обясни, че материалите са препратени по компетентност на Районна прокуратура – Велинград. „Констатирали сме, че има данни за престъпление. Има служителка в общинското ВКТВ дружество във Велинград, която отговаря за вземането на пробите и за чистотата на водата. Тя не е подала своевременно сигнал за това, че има замърсяване“, обясни Попова. Текстът в Наказателния кодекс, по който ще се търси отговорност на служителката, ако Районната прокуратура във Велинград прецени, че има данни за престъпление, е 353а. В този текст е записано, че ако длъжностно лице, укрие информация за състоянието на околната среда и от това последват немаловажни вреди, се наказва с лишаване от свобода до 5 години и глоба от 100 до 1000 лева.\r\nВаня НИКОЛОВА", "date": "2017.09.13", "title": "Пазарджик: Установени са данни за престъпление по случая със завишеното съдържание на уран във водата на Велинград"}
{"url": "http://www.focus-news.net/news/2017/09/13/2435401/api-otkrita-e-obshtestvena-porachka-za-proektirane-i-stroitelstvo-na-75-km-ot-pat-iii-8611-belitsa-zagrazhden.html", "text": "Открита е обществената поръчка за избор на изпълнител за извършване на проучвателно-проектантски работи и строителство (инженеринг) на 7.5 км от път III-8611 Белица - Загражден, от км 10+430 до км 18+000. Това съобщиха от пресцентъра на Агенция \"Пътна инфраструктура\". Третокласният път осигурява бърза връзка на жителите на Баните, Давидково и Загражден с област Пловдив и е алтернатива на път II-86 Пловдив - Асеновград. В началото на юни председателят на Управителния съвет на Агенция „Пътна инфраструктура“ инж. Дончо Атанасов се срещна с жителите на Белица и Загражден е пое ангажимент за подготовка и стартирането на проекта в кратък срок. \r\nИндикативната стойност на обществената поръчка е 3 785 000 лв. без ДДС. Средствата са от бюджета на Агенция „Пътна инфраструктура“. Срокът за изпълнение е 365 календарни дни. \r\nКандидатите могат да подават офертите си до 17.30 часа на 6 ноември т. г. Те ще бъдат отворени на следващия ден - 7 ноември, в 14.00 часа в АПИ.\r\nС изпълнението на проекта ще се подобрят технико-експлоатационните характеристики на третокласния път, ще се осигури безопасност на движение, ще се намалят амортизационните разходи на превозните средства и времето за пътуване.", "date": "2017.09.13", "title": "АПИ: Открита е обществена поръчка за проектиране и строителство на 7.5 км от път III-8611 Белица - Загражден"}
{"url": "http://www.focus-news.net/news/2017/09/13/2435402/prezidentat-rumen-radev-udostoi-s-orden-madarski-konnik-parva-stepen-poslanika-na-cherna-gora-v-balgariya-milomir-mihalievich.html", "text": "На тържествена церемония в Гербовата зала на „Дондуков“ 2 президентът Румен Радев удостои с орден „Мадарски конник“ първа степен посланика на Черна гора в България Миломир Михалиевич. Това съобщиха от прессекретариата на държавния глава. Дипломатът получи държавното отличие за своя принос в развитието на българо-черногорските отношения и двустранното сътрудничество. \r\n„България е първата страна, която призна независима Черна гора след Берлинския конгрес и една от първите, признали я след референдума за независимост през 2006 г.“, подчерта в изказването си Румен Радев. Радев благодари на посланик Михалиевич за неговата активна роля в подготовката на посещението на българския държавен глава в Черна гора по-рано през годината. „По време на своята визита в Черна гора се убедих, че нашите два народа са не само много близки по дух, но и споделят общ стремеж за европейска и евроатлантическа интеграция“, каза още президентът, според когото Черна гора е добър пример в региона, който се стреми да ускори своята европейска интеграция. Румен Радев подчерта в словото си на тържествената церемония и приноса на посланик Михалиевич, за задълбочаване на двустранните отношения. „За времето на неговия мандат аз и моят предшественик имахме пет изключително полезни срещи с президента на Черна гора Филип Вуянович, което е пример за изключително интензивен политически диалог“, каза държавният глава. \r\nОт своя страна посланик Михалиевич благодари на президента Радев за оказаната чест да бъде удостоен с държавното отличие и за подкрепата, която страната му получава в процеса на европейска интеграция. „Единствено добросъседските отношения и сътрудничеството могат да гарантират сигурно бъдеще за нашите граждани“, заяви Миломир Михалиевич и изрази надежда, че доброто сътрудничество между Република България и Черна гора  ще  продължава да се развива така активно и в бъдеще.", "date": "2017.09.13", "title": "Президентът Румен Радев удостои с орден „Мадарски конник“ първа степен посланика на Черна гора в България Миломир Михалиевич"}
{"url": "http://www.focus-news.net/news/2017/09/13/2435403/yordanka-fandakova-kmet-na-sofiya-do-tozi-moment-na-teritoriyata-na-zhenskiya-pazar-e-izgradena-sistema-za-videonablyudenie-koyato-vklyuchva-61-kameri.html", "text": "До този момент на територията на \"Женския пазар\" е изградена система за видеонаблюдение, която включва 61 камери. Това каза кметът на Столична община Йорданка Фандъкова пред журналисти, при откриването на приемна и офис на Трето Районно управление на СДВР на \"Женския пазар\" в столицата, предаде репортер на Агенция \"Фокус\". Столичният кмет каза още, че на територията на пазара има център за видеонаблюдение с 24-часово дежурство а в района действа постоянен патрул на общинска полиция и такъв от страна на СДВР. \"От няколко години работим и променяме средата на едно от знаковите места на София, което се беше превърнало в символ на ужас за хората, които живееха и минаваха от тук. След като направихме цялостната реконструкция на \"Женския пазар\", започнахме да влагаме огромни усилия по отношение на сигурността и на чистотата. Директорът на \"Женския пазар\" има много важни задачи, които контролираме заедно със Столичния инспекторат. Задачата е именно по опазване на чистотата и по изграждане на система за сигурност\", каза още Фансъкова.", "date": "2017.09.13", "title": "Йорданка Фандъкова, кмет на София: До този момент на територията на \"Женския пазар\" е изградена система за видеонаблюдение, която включва 61 камери"}
{"url": "http://www.focus-news.net/news/2017/09/13/2435404/pozharnikarite-otbelyazvat-profesionalniya-si-praznik-na-14-septemvri.html", "text": "За поредна година на 14 септември българските пожарникари ще отбележат професионалния си празник, съобщиха от пресцентъра на МВР. Церемония по случай празника ще се състои в двора на ГД „Пожарна безопасност и защита на населението“ на ул. „Пиротска“ 171 А. В рамките на церемонията ще бъде отслужен водосвет и ще бъдат поднесени венци и цветя пред мемориалната плоча на загиналите при изпълнение на служебните си задължения служители на ГДПБЗН, ще започне в 10.00 часа. Ще присъстват ръководствата на Вътрешното министерство и на главната дирекция.", "date": "2017.09.13", "title": "Пожарникарите отбелязват професионалния си празник на 14 септември"}
{"url": "http://www.focus-news.net/news/2017/09/13/2435405/prezidentat-rumen-radev-rodolyubivata-i-blagotvoritelna-deynost-na-ignat-kanev-e-dostoen-primer-za-balgarskiya-biznes.html", "text": "България цени високо родолюбивата дейност на Игнат Канев и неговата подкрепа както за запазване на културните и духовни традиции на българската общност в Канада, така и за осъществяването на редица проекти в сферата на образованието и здравеопазването у нас. Това заяви президентът Румен Радев, който разговаря днес на „Дондуков“ 2 с големия бизнесмен, дарител и почетен консул на Република България в Мисисага Игнат Канев, съобщиха от прессекретариата на държавния глава. Президентът подчерта, че няма българин, който да не е запознат с успехите на строителната компания на Игнат Канев в Канада и с неговата благотворителна дейност.\r\n„Българската общност в Канада е активен участник в икономическия и обществен живот на страната и се стремим да бъдем както добри канадци, така и добри българи“, заяви Игнат Канев. Той запозна президента Радев с редица проекти, осъществени с подкрепата на неговата фондация, както и с изграждането на първия паметник на Апостола на свободата Васил Левски в Канада. „За нас е изключително важно да създадем възможности за децата на българските емигранти  да съхранят своя роден език и да се запазят като част от българския народ“, добави Игнат Канев.\r\n„Името Игнат Канев е символ на успех, но и на нещо много по-важно: как се постига този успех  – с настойчивост, упоритост и с честен труд“, заяви още президентът Радев и изрази надежда добрите бизнес практики и социално отговорна дейност на бизнеса в Канада да бъдат по-широко възприети и у нас. „Моята строителната компания е не само една от най-големите в Канада, но и пример за социално отговорен бизнес, който се грижи за своите служители и е съпричастен с техните нужди“, заяви Игнат Канев. Той беше категоричен, че откриването на новото педиатрично отделение в Университетската болница в град Русе не е последното дарение, което благотворителната фондация „Фамилия Канев“ прави за България.", "date": "2017.09.13", "title": "Президентът Румен Радев: Родолюбивата и благотворителна дейност на Игнат Канев е достоен пример за българския бизнес"}
{"url": "http://www.focus-news.net/news/2017/09/13/2435406/kevr-vodesht-kriteriy-za-razdelenieto-mezhdu-bitov-i-nebitov-klient-sa-nuzhdite-za-koito-se-polzva-elektricheskata-energiya-v-obekta-a-ne-negovoto-prednaznachenie.html", "text": "Електроснабдителните дружества не следва да отказват промяна на статута на клиента по отношение на ползваната в обекта електрическа енергия и да го обвързват задължително с промяна на предназначението на обекта по реда на ЗУТ. Това съобщиха от пресцентъра на КЕВР. При наличие на декларирано желание от клиент и предоставяне от негова страна на изискващите се от действащата нормативна уредба документи, дружествата прилагат законовата уредба, която извежда като водещ критерий за разделение между битов и небитов клиент нуждите, за които се ползва електрическата енергия в обекта, а не неговото предназначение. Това се посочва в изпратено писмо на КЕВР до ръководствата на „ЧЕЗ ЕЛЕКТРО БЪЛГАРИЯ” АД, „ЕВН БЪЛГАРИЯ ЕЛЕКТРОСНАБДЯВАНЕ“ ЕАД и „ЕНЕРГО-ПРО Продажби“ АД, с което се оповестява създадената практика на Комисията за енергийно и водно регулиране при решаване на подобни спорове.  Писмото е прието от регулатора с решение по протокол № 188 от 12 септември 2017 г. във връзка с постъпващите в КЕВР многобройни жалби на клиенти, собственици и/или ползватели на обекти с нежилищно предназначение по смисъла на ЗУТ, срещу електроснабдителни дружества, които отказват да сменят предназначението на ползваната в обектите електрическа енергия, без предварително да бъде променен статутът на обекта. Посочва се, че съгласно т. 2а на § 1 от Допълнителните разпоредби (ДР) на Закона за енергетиката (ЗЕ), битовият клиент се определя като клиент, който купува електрическа енергия за собствени битови нужди. В т. 33а от ДР на ЗЕ небитов клиент е клиент, който купува електрическа енергия за небитови нужди. Въведеното в ЗЕ разделение на клиентите е в съответствие и с целта на дефинитивните норми на Директива 2009/72/ЕО на Европейския парламент от 13 юли 2009 година, съгласно която „битов клиент“ означава клиент, купуващ електроенергия за собствена битова консумация, като се изключват търговски или професионални дейности, а „небитов клиент“ означава физическо или юридическо лице, купуващо електроенергия, която не е за негови собствени битови нужди и включва производители и клиенти на едро. \r\nВ писмото на КЕВР изрично се подчертава, че направеното в Закона за енергетиката разделение на два вида клиенти е в зависимост от различните нужди, които те ще задоволяват със закупената електрическа енергия, а не на плоскостта на предназначението на обектите, където ще я потребяват. За клиента е налице право да ползва електрическата енергия за битови или за стопански нужди, както и право да предприема действия по промяна на предназначението на цялата или част от използваната електрическа енергия (от небитова на битова или обратно) на територията на един обект. Подобни критерии за дефиниране на клиентите са заложени и в одобрените от Комисията Общи условия на трите електроснабдителни дружества по договорите за продажба на електрическа енергия. \r\nСледвайки изцяло законовите изисквания, в своята практика по приемане на решения по постъпили жалби на клиенти срещу електроснабдителни дружества, КЕВР прилага като водещ критерий за разделение между битов и небитов клиент именно нуждите, за които се ползва електрическата енергия в определен обект, а не неговото предназначение. В тази връзка становището на Комисията е, че промяната на предназначението на използваната електрическа енергия не следва задължително да се обвързва с промяна на предназначението на обекта, по реда и при условията на ЗУТ. Тази практика на регулатора при разрешаване на спорове между клиенти и електроснабдителни дружества относно предназначението на ползваната електрическа енергия се потвърждава и от съществуващата съдебна практика, се посочва в писмото на КЕВР до ЧЕЗ ЕЛЕКТРО БЪЛГАРИЯ” АД, „ЕВН БЪЛГАРИЯ ЕЛЕКТРОСНАБДЯВАНЕ“ ЕАД и „ЕНЕРГО-ПРО Продажби“ АД.", "date": "2017.09.13", "title": "КЕВР: Водещ критерий за разделението между битов и небитов клиент са нуждите, за които се ползва електрическата енергия в обекта, а не неговото предназначение"}
{"url": "http://www.focus-news.net/news/2017/09/13/2435407/zhan-klod-yunker-predstavi-viziyata-si-za-promenite-v-es-obzor.html", "text": "Председателят на Европейската комисия Жан-Клод Юнкер предложи въвеждане на европейската единна валута във всички страни от Общността. В рамките на годишната си реч за състоянието на Европейския съюз, люксембургският политик заяви пред депутатите в Страсбург, че счита за целесъобразно приемането на еврото от всички държави членки – включително и от по-бедните в Източна Европа.\r\nКъм еврозоната трябва да се присъединят и източноевропейските членки на ЕС, дори тези с нестабилни икономики като България и Румъния. Във валутния съюз трябва да бъдат интегрирани също Полша и Унгария, които се отнасят скептично към единството на Съюза. За целите на разширяване на еврозоната Юнкер предложи да бъдат отделени средства от бюджета на Общността. Парите ще бъдат използвани за укрепване на икономиките на нестабилните държави и за облекчаване на прехода им към еврото. \r\nПредседателят на ЕК призова към по-тясно сътрудничество сред държавите от ЕС. Съгласно мнението му, е необходимо да бъде разработена стратегия, която ще осигури конкурентността на европейската промишленост. Следва да бъде създадена и нова структура, която да следи за спазването на единните стандарти на пазара на труда в страните от ЕС. Юнкер призова за засилване на търговските отношения с партньорите на Брюксел и заяви, че до 2019 г. се планира подписването на сделка за свободна търговия с Австралия и Нова Зеландия. \r\nЖан-Клод Юнкер подчерта, че не подкрепя радикалните реформи на Съюза, предложени от френския президент. За разлика от Еманюел Макрон, председателят на ЕК не вижда необходимост от разширяване на европейските административни структури и изменения на европейските договори.\r\nКато компромис обаче Юнкер предложи вариант, при който задълженията на „европейски министър на финансите“ да бъдат изпълнявани от комисаря по икономическите въпроси, който едновременно с това да бъде и председател на Еврогрупата. Сред неговите задачи ще бъде включено координирането на всички инструменти за финансиране на ЕС.\r\nЮнкер завърши речта си с припомняне, че мандатът на ЕК изтича през 2019 г., като подчерта, че самият той няма да се кандидатира отново за председателския пост. Тереза Герова", "date": "2017.09.13", "title": "Жан-Клод Юнкер представи визията си за промените в ЕС (ОБЗОР)"}
{"url": "http://www.focus-news.net/news/2017/09/13/2435408/blagoevgrad-prodalzhava-gaseneto-na-pozhara-na-smetishteto-na-grad-simitli.html", "text": "Продължава гасенето на пожара на сметището на град Симитли. Това каза за Радио „Фокус“ - Пирин Йони Гатовска, говорител на Областна дирекция на МВР - Благоевград. На място има екипи от 04.30 часа тази сутрин. В гасенето участва един екип на пожарната в Благоевград. На място има два товарни екипа на Община Симитли - фадрома и булдозер, които карат пръст и засипват. В потушаването на пожара участват четирима служители на горското, включително и специализиран автомобил. \r\n„Пожарът се гаси и не е опасен, но това е дълбоко сметище. В момента се прави превантивно просека, за да не се прехвърли пожарът към гората“, каза Гатовска.\r\nЛора КАЛЧЕВА", "date": "2017.09.13", "title": "Благоевград: Продължава гасенето на пожара на сметището на град Симитли"}
{"url": "http://www.focus-news.net/news/2017/09/13/2435409/pernik-damite-ot-gerb-organiziraha-poredna-blagotvoritelna-initsiativa.html", "text": "ЖГЕРБ-Перник отново демонстрира своята съпричастност към хората в нужда. С тяхно съдействие бяха събрани и впоследствие предоставени чували със запазени мъжки, дамски и детски дрехи и обувки на православния храм „Св. Георги“. Това съобщиха от пресцентъра на партията.\r\nДрехите са предназначени за социално слабите жители в Община Перник. От женската организация на ГЕРБ призоваха всички граждани, които имат нужда от дрехи и обувки, да посетят църквата, където отец Васко ще им окаже нужното съдействие.\r\nИнициативата е част от поредица благотворителни прояви по случай 10-я юбилеен рожден ден на областната структура на политическата сила в Перник.\r\n„В днешното забързано ежедневие не трябва да забравяме милосърдието, добротата и човещината“, призова общинският ръководител на структурата Роза Стоилова.\r\nОт своя страна отец Васко благодари на дамите за благородния жест и прочете молитва за здраве и благоденствие.", "date": "2017.09.13", "title": "Перник: Дамите от ГЕРБ организираха поредна благотворителна инициатива"}
{"url": "http://www.focus-news.net/news/2017/09/13/2435410/komisar-ivan-ivanov-rdpbzn-shumen-lipsata-na-dostatachno-kadri-e-nay-golemiyat-problem-na-regionalnata-direktsiya-po-pozharna-bezopasnost.html", "text": "Липсата на достатъчно кадри е най-големият проблем. Това заяви на брифинг комисар Иван Иванов, директор на Регионална дирекция „Пожарна безопасност и защита на населението“ - Шумен, предаде репортер на Радио „Фокус“ - Шумен. Според Иванов ако преди години за едно място са кандидатствали 15 - 20 души, то сега се явяват 3 - 4, които в течение на конкурса и се отказват. Комисар Иванов посочи, че в РД ПБЗН - Шумен няма недостиг на дрехи и защитни облекла, не срещат проблеми и с противопожарната техника, която е нова и все още се обслужва гаранционно. Комисар Иванов посочи, че доразвиването и обучението на доброволни формирования, както и качествена превенция и обучение на населението с цел защита от природни бедствия са сред приоритетните задачи, които стоят пред РДПБЗН - Шумен към настоящия момент. В тази връзка на територията на област Шумен в процес на изграждане е един от шестте областни учебни центъра за обучение на населението за действия при природни бедствия. “Той ще бъде с капацитет за обучение на 3 000 души, а в момента сме в процедура за изпълнител на обекта“, каза комисар Иванов. Полигонът за обучение ще бъде изграден на бившето бомбоубежище на ул. „Марица“ №1. „Той ще представлява сложно съоръжение със съвременно оборудване, с имитация дори на река за обучение в спасителни акции при наводнение“, каза комисар Иванов.\r\nИвелина ИВАНОВА", "date": "2017.09.13", "title": "Комисар Иван Иванов, РДПБЗН - Шумен: Липсата на достатъчно кадри е най-големият проблем на Регионалната дирекция по пожарна безопасност"}
{"url": "http://www.focus-news.net/news/2017/09/13/2435411/vratsa-keramichno-garne-sas-182-srebarni-moneti-e-otkrito-pri-izkorenyavane-na-darvo-v-mezdra.html", "text": "Керамично гърне със сребърни монети е открито при изкореняване на дърво в Мездра, съобщиха за Радио „Фокус“ – Видин от Община Мездра. Плодното дърво се е намирало на ул. „Александър Стамболийски № 99” в Мездра. 182 монети са предадени на Регионален исторически музей – Враца и предстои Министерство на културата да се произнесе и да внесе повече яснота за културно-историческата стойност на находката. \r\nОт Община Мездра уточняват, че е получено заявление за премахване на дървото. Представител на отдел „Екология” към Дирекция „Устройство на територията” в общината е извършил проверка. Констатирано е, че на посочения адрес, собственост на Петя и Нели Кръстеви, има засадено плодно дърво на видима възраст 70 години и височина 7-8 метра. Същото е на обща граница с имот на заявителя Венелин Цолов, до изградена прозирна ограда. Въз основа на проверката Общинска екологична инспекция издава предписание в срок до 20 септември Нели и Петя Кръстеви като собственици на имота да предприемат мерки за почистване на имота от буйната растителност, както и да отсекат плодното дърво. При изпълнение на предписанието, собствениците на имота отрязали плодното дърво. В корените му обаче открили керамично гърне със сребърни монети.", "date": "2017.09.13", "title": "Враца: Керамично гърне със 182 сребърни монети е открито при изкореняване на дърво в Мездра"}
{"url": "http://www.focus-news.net/news/2017/09/13/2435412/kyustendil-obshtina-dupnitsa-oborudva-noviya-dneven-tsentar-za-vazrastni-hora-s-uvrezhdaniya.html", "text": "Община Дупница е пристъпила към оборудване на създадения Дневен център за възрастни хора с увреждания. Това съобщи за Радио „Фокус” – Кюстендил Нина Александрова, специалист в отдел „Социални дейности“ към Община Дупница. Към момента останалите дейности като ремонт и набиране на персонал са приключили. Капацитетът на центъра е попълнен и сега следва самото оборудване. Стойността на обявената обществена поръчка е 25 000 лева. Със средствата ще се осигури оборудване и обзавеждане за стаите на социалния работник и на управителя, антре, санитарни помещения, трапезария, кухня, кабинети за медицинските специалисти, дневна стая и за други помещения. До края на месец септември Дневният център за възрастни хора с увреждания, разположен в сградата на старата поликлиника, трябва да започне дейност.\r\nВенцеслав ИЛЧЕВ", "date": "2017.09.13", "title": "Кюстендил: Община Дупница оборудва новия Дневен център за възрастни хора с увреждания"}
{"url": "http://www.focus-news.net/news/2017/09/13/2435413/saldoto-po-konsolidiranata-fiskalna-programa-za-parvoto-polugodie-na-2017-g-e-v-razmer-na-1-745-mlrd-lv.html", "text": "Правителството одобри Доклада за касовото изпълнение на консолидираната фискална програма за първото полугодие на 2017 година. Това съобщиха от правителствената информационна служба. На база данни от тримесечните отчети за касовото изпълнение на бюджетите на първостепенните разпоредители с бюджет, бюджетното салдо по консолидираната фискална програма (КФП) за първото полугодие на 2017 г. е положително в размер на 1, 745 млрд. лв. и се формира от превишение на приходите над разходите по националния бюджет в размер на 1,777 млрд. лв. и дефицит по европейските средства в размер на 31,4 млн. лева. \r\nПостъпилите приходи и помощи по КФП към 30.06.2017 г. са в размер на 17,483 млрд. лв. Изпълнението на годишните разчети в групата на данъчните приходи е добро, като към полугодието са постъпили 51,9 на сто от данъчните приходи, планирани за цялата 2017 г. Неданъчните приходи остават близки до отчетените за първите шест месеца на 2016 г., докато при постъпленията от помощи се отчита намаление основно поради базов ефект в 2016 г., свързан с възстановени в началото на 2016 г. разходи от ЕК към България, които са извършени в края на 2015 г., когато бе пикът на плащанията по проектите по предходния програмен период 2007-2013 г. Поради тази причина общите приходи и помощи по КФП са номинално по-ниски от отчетените към полугодието на 2016 г., но ако се елиминира влиянието на европейските средства на съпоставима база приходите по националния бюджет отчитат номинален ръст от 6,5 на сто. \r\nОбщата сума на данъчните постъпления (вкл. приходите от осигурителни вноски) към края на месец юни възлиза на 14,538 млрд. лв., което представлява 51,9% от годишните разчети. Съпоставени с първото полугодие на 2016 г., данъчните постъпления нарастват номинално със 7,8% (1 049,5 млн. лв.). В структурно отношение най-значителен ръст се отчита при постъпленията от социално и здравноосигурителни вноски.\r\nПриходите в частта на преките данъци са в размер на 2,771 млрд. лв., което е 54,4% от годишните разчети за 2017 година. Съпоставени с първото полугодие на предходната година, приходите в групата нарастват с 9,1%, за което допринасят основно нарасналите постъпления от данъка върху доходите на физически лица, както и тези от корпоративния данък.\r\nПриходите от косвени данъци са в размер на 7,110 млрд. лв., което е 50,7% от разчетите по ЗДБРБ за 2017 година. Постъпленията от ДДС са в размер на 4,730 млрд. лв. или 53,9% от планираните за годината и с 375,3 млн. лв. повече спрямо същия период на 2016 година. Невъзстановеният данъчен кредит на фирми към 30.06.2017 г. е в размер на 64,9 млн. лева. Приходите от акцизи възлизат на 2,269 млрд. лв. (45,1% от разчетените за годината). Постъпленията от мита са 93,2 млн. лв. или 56,1% от разчета за годината. \r\nПостъпленията от други данъци (вкл. имуществени данъци и др. данъци по ЗКПО) са в размер на 628,0 млн. лв. или 63,4% изпълнение на годишните разчети.\r\nПриходите от социално и здравноосигурителни вноски са 4,029 млрд. лв., което представлява 50,8% от разчетените за годината. Съпоставено със същия период на предходната година, приходите от осигурителни вноски нарастват номинално с 14,3% (504,7 млн. лева).\r\nНеданъчните приходи са в размер на 2,274 млрд. лв., което представлява 47,8% изпълнение на годишните разчети.\r\nРазходите по консолидираната фискална програма (вкл. вноската на България в бюджета на ЕС) към края на месец юни 2017 г. възлизат на 15, 737 млрд. лв., което е 42,8% от годишните разчети. За сравнение – разходите по КФП към юни 2016 г. бяха в размер на 14, 638 млрд. лева. Нарастването на разходите спрямо същия период на 2016 г. е основно поради по-високия размер на социалните и здравноосигурителни плащания, базов ефект при разходите за пенсии от увеличението им от юли 2016 г., разходите за субсидии и по-високите разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 г. Независимо от номиналното увеличение на разходите спрямо същия период на предходната година, съпоставено с разчетите за годината, изпълнението на разходите към полугодието се развива в рамките на планираните със ЗДБРБ за 2017 г. средства и не се очертава натиск от страна на разходите върху бюджетното салдо. \r\nНелихвените разходи са в размер на 14,814 млрд. лв., което представлява 42,9% от годишните разчети. Текущите нелихвени разходи към 30.06.2017 г. са в размер на 13,961 млрд. лв. (49,3% от разчета за годината), капиталовите разходи (вкл. нетния прираст на държавния резерв) възлизат на 853,7 млн. лв. (13,8% от разчетите към ЗДБРБ за 2017 г.). Лихвените плащания са в размер на 434,3 млн. лв. или 52,5% от планираните за 2017 година.\r\nЧастта от вноската на България в бюджета на ЕС, изплатена към 30.06.2017 г. от централния бюджет, възлиза на 488,3 млн. лв., което е в съответствие с действащото към момента законодателство в областта на собствените ресурси на Европейските общности.\r\nРазмерът на фискалния резерв към 30.06.2017 г. е 13,2 млрд. лв., в т.ч. 12,2 млрд. лв. депозити на фискалния резерв в БНБ и банки и 1,0 млрд. лв. вземания от фондовете на Европейския съюз за сертифицирани разходи, аванси и други.", "date": "2017.09.13", "title": "Салдото по консолидираната фискална програма за първото полугодие на 2017 г. е в размер на 1, 745 млрд. лв."}
{"url": "http://www.focus-news.net/news/2017/09/13/2435414/burgas-predstavyat-dokumentalnata-hronika-parvostroitelite-na-burgaskata-opera-na-prof-srebra-mihaleva-na-14-septemvri.html", "text": "Представят документалната хроника „Първостроителите на Бургаската опера“ на проф. Сребра Михалева на 14 септември, съобщиха от пресцентъра на Община Бургас. \"Първостроителите на Бургаската Опера\" ни връща възможно най-назад, още в зората на това обичано от бургазлии изкуство. Дългогодишният труд на проф. Сребра Михалева увековечава имената, таланта и възрожденската мисия на поколения артисти, преминали през сцената на Бургаската опера.\r\nЧрез усилена изследователска дейност, внимателно селекциониране и издирване на факти, проф. Михалева оформя стройно жанрово-историческо изследване. То включва богат снимков материал, документален архив от ръкописи, спомени отзиви и критика, които в голямата си част се публикуват за първи път.\r\nПроф. Сребра Михалева е певица с богата сценична биография и e авторитетен вокален педагог по класическо пеене, поп и джаз техника. Израснала в семейството на Мария и Невин Михалеви, основоположници на Бургаската опера. Мотивацията, която я подтиква да създаде подобна внушителна историография е това, че до момента няма издание, което да проследява цялостната творческа дейност на преминалите през Бургаската опера поколения, солисти, хористи, балетисти постановъчни екипи и оркестранти.\r\nСоня Кехлибарова и Наталия Коцева ще представят документалната хроника на 14 септември (четвъртък) от 18:00 часа в  Културен център \"Морско казино\", Зала \"Петя Дубарова\". \r\nПроектът е финансиран със съдействието на Община Бургас.", "date": "2017.09.13", "title": "Бургас: Представят документалната хроника „Първостроителите на Бургаската опера“ на проф. Сребра Михалева на 14 септември"}
{"url": "http://www.focus-news.net/news/2017/09/13/2435415/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ на Радио „Фокус“ – Пирин днес ще говорим по две много важни теми за общината. Първата от тях касае общественото обсъждане, което се проведе в Симитли по повод бъдещото изграждане на автомагистрала „Струма“ в най-сложния и проблем участък между Симитли и Кресна и по точно в Кресненското дефиле. Как протече дискусията на местните с експертите и какво искат симитличани по отношение на мащабния инфраструктурен проект ще разберете, ако бъдете с нас в предаването „Симитли – минало, настояще и бъдеще“. Втората част от днешното ни издание сме посветили на празника на град Симитли, който в края на миналата седмица предизвика истински фурор, събирайки на площада в общинския център над 20 000 жители и гости на общината.\r\nТелефоните за връзка със студиото са: 0885 303 373 и 073/ 88-55-81. Електронният адрес на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017.09.13", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/09/13/2435416/nova-tv-makedoniya-parlamentat-shte-razgleda-na-parvo-chetene-zakona-za-ezitsite.html", "text": "На днешното си заседание македонският парламент ще разгледа на първо четене Закона за употребата на езиците и ще реши да придвижи проекта за обсъждане и допълнение, предава електронното издание \"Нова ТВ\".\r\n\"Нова ТВ\" припомня, че проектът вече е одобрен от Комисията по европейските въпроси и от Комисията за политическата система.  Тереза Герова", "date": "2017.09.13", "title": "\"Нова ТВ\" (Македония): Парламентът ще разгледа на първо четене Закона за езиците"}
{"url": "http://www.focus-news.net/news/2017/09/13/2435417/erdogan-izrigna-sreshtu-zapada-poludyahte-na-tema-s-400-vas-li-da-chakame-za-nashata-sigurnost.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган отговори гневно на западните критики за доставките от Русия на ракетните комплекси С-400, информира електронното издание на вестник „Ватан”.\r\n„Нашата страна вече достигна до етап, когато сама произвежда собствени безпилотни въздухоплавателни сресва, включително и въоръжени такива. Сега (на Запад) се безпокоят всъщност точно от това. В състояние сме да произвеждаме и още по-добри неща. Направихме и една сделка за С-400, а Западът буквално полудя. Какво трябваше да стане? Вас ли трябваше да ви чакаме? Вземаме и ще продължим да вземаме всички нужни мерки за нашата собствена сигурност.”, декларира още Ердоган, цитиран от „Ватан”.. Георги Димов", "date": "2017.09.13", "title": "Ердоган изригна срещу Запада: Полудяхте на тема С-400; Вас ли да чакаме за нашата сигурност…"}
{"url": "http://www.focus-news.net/news/2017/09/13/2435418/ministar-nikolay-nankov-shte-proveri-napredaka-pri-izgrazhdaneto-na-lot-33-ot-am-struma-ot-kresna-do-sandanski.html", "text": "Утре – 14 септември, министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят напредъка при изграждането на 24-километровия участък от Кресна до Сандански от автомагистрала „Струма“. Това съобщиха от пресцентъра на МРРБ.\r\nПреди това, от 10:00 часа министърът ще открие обновената детска градина „Зорница“ в с. Дамяница. Средствата за ремонта са осигурени по програмата за трансгранично сътрудничество ИНТЕРРЕГ – ИПП България – Македония 2014-2020.", "date": "2017.09.13", "title": "Министър Николай Нанков ще провери напредъка при изграждането на лот 3.3 от АМ „Струма“ от Кресна до Сандански"}
{"url": "http://www.focus-news.net/news/2017/09/13/2435419/varna-dvama-bivshi-politsai-sa-osadeni-za-huliganstvo.html", "text": "Районен съд – Варна осъди двама бивши полицаи за извършено от тях в съучастие хулиганство. Това съобщиха от пресцентъра на Районен съд – Варна. Случаят с хулиганските действия е регистриран вечерта на 1 март 2014 година. По това време 40-годишният с инициали К.Б. и 46-годишният с инициали Х.В., които работили като полицейски служители, били в отпуск и заедно с друг техен познат консумирали алкохол в заведение в квартал „Левски“. На излизане те забелязали в близост автомобил с включени светлини и три момичета в  него, като директно се насочили към тях с предложение да ги почерпят по питие. Въпреки получения отказ, подсъдимите продължили да притесняват момичета и да възпрепятстват потеглянето на автомобила. Трите девойки се заключили в купето и успели да се придвижат с колата до по-малка улица без изход, която водела към блока на една от тях. Мъжете ги последвали, като 40-г. К. Б. междувременно привел своя автомобил в движение, рязко спрял много плътно до колата на момичетата, след което двамата подсъдими започнали грубо да блъскат по стъклата на чуждата кола, да се представят за полицаи и да светят с джобни фенерчета, в опит да отворят вратите.  Едната девойка успяла да позвъни на родителите си, които заедно със съседи, очевидци на случващото се, слезли пред болка и поискали подсъдимите да се легитимират и да обяснят какво искат от момичетата. Вместо да преустановят действията си, подсъдимите продължили да се държат агресивно, като особено 40-годишният К.Б. на открито пред присъстващите заплашвал, че „ще взриви блока и трите момичетата ще работят за него“. За възникналия инцидент били подадени няколко сигнала на тел.112, на които се отзовали дежурни полицейски патрули.\r\nПроцесът спрямо К.Б. и Х.В. се гледа за втори път в Районен съд – Варна, след като преди половин година горната съдебна инстанция – ВОС, отмени постановения съдебен акт и върна делото за ново разглеждане от друг съдебен състав при ВРС.\r\n40-годишният К.Б. беше признат за виновен по повдигнатото му обвинение в извършване на хулигански действия на 1 март 2014 г., както и по обвинение за шофиране в нетрезво състояние. Той получи общо наказание от три месеца лишаване от свобода, към което бяха присъединени наказанията „обществено порицание“ и „лишаване от право да управлява МПС“ за срок от една година. Другият подсъдим – 46-г. Х.В., също беше признат за виновен в извършеното в съучастие хулиганство, като Районният съд във Варна го освободи от наказателна отговорност с налагане на административно наказание – глоба в размер на 1500 лева.\r\nПрисъдата подлежи на обжалване или протест в 15-дневен срок.", "date": "2017.09.13", "title": "Варна: Двама бивши полицаи са осъдени за хулиганство"}
{"url": "http://www.focus-news.net/news/2017/09/13/2435420/sport-maklaran-se-sporazumya-za-prekratyavane-na-dogovora-s-honda.html", "text": "След тригодишно сътрудничество Макларън се споразумя с Хонда за предварително прекратяване на договора за доставка на двигатели. Сделката ще бъде официално обявена около Гран при на Сингапур, който ще се проведе следващия уикенд.\r\nТака от следващия сезон британският тим от Формула 1 ще разчита на доставки на двигатели от Рено.", "date": "2017.09.13", "title": "Спорт: Макларън се споразумя за прекратяване на договора с Хонда"}
{"url": "http://www.focus-news.net/news/2017/09/13/2435421/dzhema-grozdanova-gerb-sled-predsedatelstvoto-ni-ima-yasna-perspektiva-za-balgariya-i-rumaniya-da-vlyazat-v-shengen.html", "text": "Моето предположение е, че след нашето Председателство има ясна перспектива за нас да влезем в Шенген заедно с Румъния, тоест по време на Австрийското председателство за мен това е реалистично. Това каза народният представител от ГЕРБ Джема Грозданова пред журналисти в Народното събрание по повод годишната реч на Жан Клод-Юнкер, предаде репортер на Агенция „Фокус“. „За България изключително важно послание беше веднага да се отвори Шенгенското пространство за България и Румъния, за да бъдат запазени границите на съюза. Тоест казва се, че България и Румъния са важни за опазване на външните граници“, заяви тя. „Основен приоритет за нас е разширяването на ЕС с държавите от Западните Балкани. Ясно е, че в мандата на тази ЕК няма да има разширяване, но беше заявено, че след мандата броят на държавите членки ще бъде повече от 27“, обясни Джема Грозданова. „За нас това е важно, за да видим по какъв начин бихме могли да работим за ускоряването и подобряването на процеса на включването на държави от Западните Балкани“, коментира тя. „За Турция беше казано, че се отдалечава бързо от ЕС. В крайна сметка оставаме с нуждата от диалог с тях, който иска да спазва ценностите на съюза е добре дошъл“, каза още депутатът от ГЕРБ.\r\nБиляна ИВАНОВА", "date": "2017.09.13", "title": "Джема Грозданова, ГЕРБ: След Председателството ни има ясна перспектива за България и Румъния да влязат в Шенген"}
{"url": "http://www.focus-news.net/news/2017/09/13/2435422/yordanka-fandakova-kmet-na-sofiya-kam-blizo-2700-te-obshtinski-kameri-koito-imame-na-teritoriyata-na-stolichna-obshtina-shte-dobavim-oshte-244-po-osnovni-patni-traseta.html", "text": "Към близо 2700-те общински камери, които имаме на територията на Столична община, ще добавим още 244 по основни пътни трасета. \"В момента тече подготовката за реализирането на проекта за разширение на системата за видеонаблюдение в София, заедно със свързаност на различните центрове за управление. Това е проектът, който беше финансиран от държавата по повод предстоящото председателство на Съвета на ЕС и домакинството на София. Така че към близо 2700-те общински камери, които имаме на територията на Столична община, ще добавим още 244 по основните пътни трасета и което, е най-важното за мен - по този проект ще осигурим свързаност на всички системи, с които разполага Столична община и МВР\", заяви столичният кмет. По думите ѝ след като бъде реализиран този проект, ще има единна система и взаимодействие, което ще подобри значително сигурността в града.", "date": "2017.09.13", "title": "Йорданка Фандъкова, кмет на София: Към близо 2700-те общински камери, които имаме на територията на Столична община, ще добавим още 244 по основни пътни трасета"}
{"url": "http://www.focus-news.net/news/2017/09/13/2435423/veliko-tarnovo-20-novi-koshcheta-za-otpadatsi-sa-montirani-v-debelets.html", "text": "20 нови кошчета за отпадъци бяха доставени и монтирани днес в Дебелец. Това съобщиха от пресцентъра на Община Велико Търново. Съдовете за смет са масивни, изработени от бетон, с красиво мозаечно покритие, капак и пепелник. Кошчетата са разпределени на различни места в града – пред сгради за обществено ползване, в централния парк и райони с голям поток от хора. Новите придобивки сменят старите и амортизирани метални съдове.\r\n\"С цел опазване на чистота в града, преди месец кметството закупи и раздаде на гражданите 100 броя еднокубикови съдове за смет\", съобщи кметът на Дебелец Снежана Първанова. Тя добави, че във връзка с предстоящото откриване на реновирана детска площадка по проект на МОСВ и програма „За чиста околна среда“, е направена организация за естетизация на околното пространство. Изградена е бетонова площадка, на която ще бъдат преместени контейнерите за смет, ползвани от живущите в района.\r\nДосега съдовете за битови отпадъци са били в непосредствена близост до мястото за игра на децата. За целта е почистено над 200 кв. м запустяло място общинска площ, обрасло с буйна растителност.\r\n„След като премахнахме огромно количество бурени и храсти, се отвори значително пространство. Използвахме фрезования асфалт, останал след рехабилитацията на уличната мрежа и оформихме паркинг за над 10 автомобила. По този начин решихме и друг наболял проблем в района – с недостигащите паркоместа“, отбеляза Първанова.", "date": "2017.09.13", "title": "Велико Търново: 20 нови кошчета за отпадъци са монтирани в Дебелец"}
{"url": "http://www.focus-news.net/news/2017/09/13/2435424/sport-kristina-mladenovich-otpadna-v-parvi-krag-na-turnira-v-tokio.html", "text": "Кристина Младенович претърпя поражение в първи кръг на турнира в Токио. Топ поставената в основната схема френска тенисистка загуби от квалификантката Яна Фет с 4:6, 3:6 в мач, продължил час и половина. \r\nВъв втори кръг хърватската тенисистка ще играе срещу Яна Чепелова от Словакия.", "date": "2017.09.13", "title": "Спорт: Кристина Младенович отпадна в първи кръг на турнира в Токио"}
{"url": "http://www.focus-news.net/news/2017/09/13/2435425/yambol-politsiyata-izze-nad-600-litra-rakiya-i-14-520-kasa-tsigari-bez-banderol-pri-spetsiazirana-operatsiya.html", "text": "Полицията иззе над 600 литра ракия и 14 520 къса цигари без бандерол при специализирана операция, съобщиха от Областната дирекция на МВР – Ямбол. Акцизни стоки без бандерол иззеха служители на ОД МВР – Ямбол. Специализираната полицейска операция за противодействие на незаконното съхранение и разпространение на акцизни стоки без бандерол е проведена на 11 и 12 септември. При проверка в село Маломир, полицаи от Районно управление „Полиция” – Тунджа установили в имота на 56-годишен мъж 116 литра ракия, без документ за платен акциз. В рамките на акцията, служители от сектор „Противодействие на икономическата престъпност” при областната дирекция констатирали, че 49-годишен жител на областния град съхранява в ползван от него имот 14 520 къса цигари от различни марки, без бандерол, и 494 литра домашна ракия, за която не разполага с документ за платен акциз. Цигарите са предадени на разследващите полицаи. Образувано е досъдебно производство  за извършено престъпление по чл. 234 от НК. За случаите е уведомена Ямболската районна прокуратура. Установените количества наливен алкохол са иззети от представители на Агенция „Митници”.", "date": "2017.09.13", "title": "Ямбол: Полицията иззе над 600 литра ракия и 14 520 къса цигари без бандерол при специазирана операция"}
{"url": "http://www.focus-news.net/news/2017/09/13/2435426/varna-v-22-detski-gradini-na-teritoriyata-na-obshtinata-sa-izvarsheni-remontni-deynosti-prez-letnite-mesetsi.html", "text": "В 22 детски градини на територията на община Варна са извършени ремонтни дейности през летните месеци. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ в Община Варна. Сред по-големите ремонти Лилия Христова открои тези в ДГ №17 „Д-р Петър Берон“, ДГ №15 „Гълъбче“, ДГ №32 „Моряче“, ДГ №12 „Ян Бибиян“ и ДГ №14 „Дружба“. Ремонт на санитарни помещения и офис е извършен в ДГ №11 „Незабравка“, ДГ №14 „Дружба“ и ДГ №38 „Маргаритка“, добави Лилия Христова. По отношение на приема Лилия Христова отбеляза, че приетите деца, родени през 2014 година, са 1 658. Двегодишните деца, приети в групи на детски градини, са 61. 3 078 деца на 5 години са обхванати в задължителна подготовка в детските градини, а 6-годишните деца, обхванати в задължителна подготовка в детските градини, са 2 552.\r\nМарияна ВАЛЕНТИНОВА", "date": "2017.09.13", "title": "Варна: В 22 детски градини на територията на общината са извършени ремонтни дейности през летните месеци"}
{"url": "http://www.focus-news.net/news/2017/09/13/2435427/kristian-vigenin-bsp-pravitelstvoto-tryabva-da-postavi-po-seriozno-vaprosa-balgariya-i-rumaniya-da-stanat-chast-ot-shengen-predi-nachaloto-na-predsedatelstvoto-ni.html", "text": "Много разчитам българското правителство да постави по-сериозно въпроса България и Румъния да станат част от Шенген още преди началото на Българското председателство. Това каза народният представител от БСП Кристиан Вигенин пред журналисти в Народното събрание по повод годишната реч на Жан Клод-Юнкер, предаде репортер на Агенция „Фокус“. „Членството на България и Румъния в Шенген е отдавнашна позиция на ЕК, но подкрепа за присъединяването ни получаваме вече години наред. Решението е политическо и е в ръцете на няколко страни“, посочи той. „Ето речта на Юнкер е още един повод този въпрос да бъде поставен от двете страни съвместно с достатъчно яснота“, заяви Кристиан Вигенин. „Юнкер изрично казва, че европейските граници ще се пазят по-добре, ако България и Румъния са част от Шенген“, уточни той. „Речта на Юнкер беше наистина обнадеждаваща, защото посочи положителното развитие на ЕС, свързано с икономиката, бизнеса и търговията, засилването на доверието в институциите“, обясни депутатът от БСП. „Неговият шести сценарии защитава тезите, които БСП защити след излизането на Бялата книга, а именно обединен съюз, в който няма второ качество граждани, правилата важат за всички и всяка страна е уважавана“, каза още Кристиан Вигенин.\r\nБиляна ИВАНОВА", "date": "2017.09.13", "title": "Кристиан Вигенин, БСП: Правителството трябва да постави по-сериозно въпроса България и Румъния да станат част от Шенген преди началото на Председателството ни"}
{"url": "http://www.focus-news.net/news/2017/09/13/2435428/dobrich-kavarna-e-domakin-na-zhivopisniya-plener-kavarna-2017.html", "text": "За 20-а поредна година Каварна е домакин на живописния пленер “Каварна 2017“. Това съобщиха от пресцентъра на Община Каварна. Организатор на събитието е Художествената галерия в Каварна, с подкрепата на Община Каварна. В пленера тази година участие ще вземат: Долорес Дилова, проф. Десислава Минчева, Ели Станчева, Веселин Начев, Боян Боев, Олгица Антова, Николай Бузов. Творците са от цяла България и се събрат в Каварна, за да претворят в платната си красотата на това кътче от родното Черноморие. Те пресъздават в картините си скалите, залива Болата, нос Чиракман, нос Калиакра, Камен бряг и други емблематични или по-малко познати места от Каварненския край. На 15 септември, от 17.00 часа, в Художествена галерия „Христо Градечлиев“ творбите на талантливите художници ще бъдат изложени за посетители.", "date": "2017.09.13", "title": "Добрич: Каварна е домакин на живописния пленер “Каварна 2017“"}
{"url": "http://www.focus-news.net/news/2017/09/13/2435429/kyustendil-narodniyat-predstavitel-ot-gerb-kiril-kalfin-organizira-priemna-za-grazhdani-na-19-septemvri.html", "text": "Народният представител от ГЕРБ - Кюстендил и координатор на партията за областта Кирил Калфин организира приемна за граждани на 19 септември, от 10.30 до 12.00 часа. Това съобщиха от пресцентъра на ПП ГЕРБ. Приемният ден ще се проведе в офиса на ГЕРБ в град Кюстендил, намиращ се на бул. \"България\" №25. Записвания за приемната на депутата могат да се правят по-рано в офиса на политическата сила.", "date": "2017.09.13", "title": "Кюстендил: Народният представител от ГЕРБ Кирил Калфин организира приемна за граждани на 19 септември"}
{"url": "http://www.focus-news.net/news/2017/09/13/2435430/stolichniyat-kmet-yordanka-fandakova-otkri-politseyska-priemna-na-zhenskiya-pazar.html", "text": "Столичният кмет Йорданка Фандъкова откри приемна и офис на 3-то Районно управление на СДВР на \"Женския пазар\", предаде репортер на Агенция \"Фокус\". \"Досега имаме изградени 110 приемни на територията на всички райони на Столична община\", заяви Фандъкова и обясни, че за целта Общината се ангажира с предоставянето на помещения. \"Тук и в подлеза на Централна гара специално настоях да има приемни, защото постоянното присъствие на полицаите е достатъчно респектиращо. Пазари \"Възраждане\" осигуриха помещението, оборудваха го с 3 работни места\", обясни Фандъкова. По време на откриването на офиса, стана ясно, че той ще работи от 08.30 до 17.30 часа, като при усложнена обстановка центърът ще работи и през съботните и неделни дни.\r\nСтоличният кмет коментира, че ситуацията в района на \"Женския пазар\" коренно се е променила след реконструкцията му. \"Продължаваме да си сътрудничим с кмета на район \"Възраждане\", за да върнем на това място стария блясък. Задачата, която има районният кмет г-жа Савова, е максимално да работи със собствениците имотите, за да може да може да видим блясъка на старите къщи. Знаете, че това е един от големите проблеми на района. Това на практика е най-добре запазения район от гледна точка на Стара София, но в същото време сградите са в лошо състояние и трябва да направим всичко възможно наистина да върнем блясъка на този квартал.", "date": "2017.09.13", "title": "Столичният кмет Йорданка Фандъкова откри полицейска приемна на \"Женския пазар\""}
{"url": "http://www.focus-news.net/news/2017/09/13/2435431/sz-neizvestni-litsa-sa-proniknali-v-bivsha-kazarma-na-amerikanskite-voenni-v-manhaym.html", "text": "Неизвестни лица са проникнали в помещенията на бивша казарма на американските военни, разположена в базата в Майнхайм, федерална провинция Баден-Вюртемберг, съобщава баварският вестник Die Sueddeutsche Zeitung. При пробива е извършена кражба на мебели и трансформатори на стойност около 150 хил. евро. \r\nПо данни на полицията престъплението е извършено между 8 и 11 септември. При пристигане на място правоохранителните органи са заварили отворени вратите на някогашните казарми, използвани от американците. Към настоящия момент властите се опитват да открият свидетели, които да хвърлят повече светлина върху извършеното престъпление.. Тереза Герова", "date": "2017.09.13", "title": "SZ: Неизвестни лица са проникнали в бивша казарма на американските военни в Манхайм"}
{"url": "http://www.focus-news.net/news/2017/09/13/2435432/nova-naredba-ulesnyava-dostavchitsite-na-goriva-i-energiya-za-transporta.html", "text": "Правителството прие Наредба за условията, реда и начина за изготвяне и верификация на докладите на доставчиците на горива и енергия за транспорта. С Наредбата се установява методика за доставчиците на горива, по която ще се оценяват точно емисиите на парникови газове през целия жизнен цикъл на горивата, които доставят, с оглед изпълнение на задължението им да намалят най-малко с 6% интензитета на доставените горива и енергия в сравнение с 2010 г. Това съобщиха от правителствената информационна служба. В документа се доразвиват съществуващите разпоредби на чл. 64-66 от Закона за ограничаване изменението на климата (ЗОИК), без да се въвеждат нови задължения. За максимално улеснение за бизнеса, докладването ще се извършва по електронен път, в електронен формуляр на български език с интерактивни менюта, качен на интернет страницата на МОСВ. При попълването на данните за произход, търговското наименование и обемите на доставените горива автоматично ще се изчислява енергийното съдържание и ще се определя интензитетът на емисиите на парникови газове през целия жизнен цикъл на отделните обеми горива.\r\nЗа улеснение на бизнеса формулярът е общ за двете докладвания – по чл. 64, ал. 3 и 4 от ЗОИК. Намален е броят на задължителните докладвания чрез обединяването им.\r\nПредвидено е облекчение за малките и средни предприятия. За произход на горивата и място на закупуване те ще докладват само „от ЕС“ или „извън ЕС“.", "date": "2017.09.13", "title": "Нова наредба улеснява доставчиците на горива и енергия за транспорта"}
{"url": "http://www.focus-news.net/news/2017/09/13/2435433/predsedatelyat-na-us-na-api-inzh-doncho-atanasov-shte-proveri-napredaka-pri-izgrazhdaneto-na-24-km-ot-am-struma-ot-kresna-do-sandanski.html", "text": "Утре - 14 септември, министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят напредъка при изграждането на 24-километровия участък от Кресна до Сандански от автомагистрала „Струма“. Това съобщиха от пресцентъра на Агенция \"Пътна инфраструктура\". Лот 3.3 от км 397+000 до км 420+624 е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nОбщата дължина на лот 3.3 от АМ „Струма“ е 23,6 км. В отсечката между Кресна и Сандански ще бъдат изградени 2 пътни възела - п. в. „Струмяни“ и п. в. „Сандански“, 25 големи съоръжения - мостове, надлез над ж. п. линията София – Кулата, селскостопански подлези и надлези. \r\nИзпълнител на лот 3.3 е Консорциум „Струма Лот 3.3“, в който участват: „ГБС инфраструктурно строителство“ АД, „Пътстрой 92“ АД, „Главболгарстрой“ АД и „Геострой“ АД. Стойността на договора е 234 123 012 лв. без ДДС. Строителният надзор ще осъществява „Пътинвестинженеринг“ АД. Техният договор е за 2 998 161.28 лв. без ДДС.", "date": "2017.09.13", "title": "Председателят на УС на АПИ инж. Дончо Атанасов ще провери напредъка при изграждането на 24 км от АМ „Струма“ от Кресна до Сандански"}
{"url": "http://www.focus-news.net/news/2017/09/13/2435434/okno-makedoniya-vavezhdaneto-na-razshireno-izpolzvane-na-albanskiya-ezik-oznachava-razkrivane-na-kursove-po-albanski-i-osiguryavane-na-bezplatni-prevodachi.html", "text": "Въвеждането на разширено използване на албанския език означава разкриване на курсове по албански и осигуряване на безплатни преводачи в държавните институции, пише в коментара си \"Размисли за езиците\" македонското електронно издание \"Окно\".\r\nИзданието предлага английският език също да бъде приет като официален език в Македония, тъй като \"над 20 % от населението говори английски език и това ще улесни работата по привличането на чуждите инвеститори\".\r\nСпоред \"Окно\" трябва да бъдат открити курсове по български, сръбски и гръцки, за да се постигне добър контакт със съседите. Тереза Герова", "date": "2017.09.13", "title": "\"Окно\" (Македония): Въвеждането на разширено използване на албанския език означава разкриване на курсове по албански и осигуряване на безплатни преводачи"}
{"url": "http://www.focus-news.net/news/2017/09/13/2435435/ministar-valentin-radev-darzhavata-e-po-silna-i-shte-uspeem-da-razkriem-otvlichaneto-na-adrian.html", "text": "Държавата е по-силна и ще успеем да разкрием отвличането на Адриан. Това каза по време на заседание на Комисията по вътрешна сигурност и обществен ред министърът на вътрешните работи Валентин Радев по повод отвличането на Адриан Златков, предаде репортер на Агенция „Фокус“.  „Обсъждани са различни планове преди да се знае, че Адриан е отвлечен. Винаги в тези случаи има няколко хипотези. Правени са няколко такива. Данни по разследването не мога да разказвам. Надяваме се максимално бързо да бъде разкрито престъплението. Знаем, че такова отвличане пречи не само на бизнеса, а и на всеки един. Държавата е по-силна и ще успеем. Знаем рискът и очакванията. Надявам се, че ще успеем“, заяви Радев.\r\nПредседателят на Комисията Цветан Цветанов изрази увереност, че с предприетите действия МВР ще се справи с това предизвикателство. Той пожела успех в разкриването на престъпната група, отвлякла Адриан.\r\nКрасимир Янков от БСП попита какво предприема МВР като превенция и в какви срокове очакват да бъде разкрито това престъпление. \r\nЛюба АЛЕКСИЕВА", "date": "2017.09.13", "title": "Министър Валентин Радев:  Държавата е по-силна и ще успеем да разкрием отвличането на Адриан"}
{"url": "http://www.focus-news.net/news/2017/09/13/2435436/haskovo-politsiyata-izze-okolo-8-000-kasa-tsigari-bez-aktsizen-banderol-pri-proverka-na-dva-adresa.html", "text": "Полицията иззе около 8 000 къса цигари без акцизен бандерол при проверка на два адреса, съобщиха от пресцентъра на МВР. 1660 къса цигари без акцизен бандерол откриха и иззеха служители на Районно управление „Полиция” – Харманли в дома на 42-годишен местен жител. \r\nПри друга проверка, в Любимец, са иззети още 5980 къса цигари без акцизен бандерол. Контрабандните изделия са открити в дома на 37-годишен мъж. Образувано е бързо производство, а извършителят е задържан за срок до 24 часа.", "date": "2017.09.13", "title": "Хасково: Полицията иззе около 8 000 къса цигари без акцизен бандерол при проверка на два адреса"}
{"url": "http://www.focus-news.net/news/2017/09/13/2435437/trima-dushi-sa-zadarzhani-za-razprostranenie-na-materiali-s-detska-pornografiya.html", "text": "Трима души са задържани за разпространение на материали с детска порнография. Това съобщиха от пресцентъра на МВР. Арестите са осъществени през месец август, когато служители на сектор „Киберпрестъпност“ в ГД „Борба с организираната престъпност“ са провели специализирани операции за противодействие на онлайн сексуална експлоатация на деца. В хода на действията, проведени под наблюдението на прокуратурата, антимафиоти извършиха поредица от арести. До тях се стигнало след продължили няколко месеца разработки за установяване на хора, извършвали блудствени действия чрез принуда на деца на възраст между 9 и 13 години. Под заплаха, малолетните жертви били заснемани през интернет комуникатор, а създадените с тях порнографски файлове били разменяни с други хора по света. До момента са установени „съмишленици“ на българските граждани и от други страни от Европа, данните от разследванията ще бъдат предоставени на Европол. \r\nЕдин от арестите спецполицаите от ГДБОП извършили след получена информация от партньорска служба за секретна комуникация между заловен от тях мъж, който в момента на ареста обменял данни и файлове, съдържащи детска порнография, с български гражданин. При задържането в Разград, извършено под наблюдението на районната прокуратура, от компютъра на арестувания антимафиотите придобили информация за други негови контакти, с които обменял забранените файлове. Извършителят е направил пълни самопризнания пред полицейските служители. \r\nВ рамките на проведено разследване, под наблюдението на Районна прокуратура – Габрово, бил задържан и мъж с инициали П. П. (на 35 г.) от Крумовград, за когото служителите на ГДБОП установили, че в продължение на един месец, чрез заплашване и принуда, заснемал блудствени действия с 9-годишно момиче. Материалите разменял в специализирани онлайн платформи за обмен на файлове. \r\nЗа обмен на забранени материали в такава платформа бил задържан също мъж с инициали П. И. (на 26 г.) от Плевен. При процесуално-следствените действия под наблюдението на Плевенската районна прокуратура, е иззет компютър, в който са намерени над 4000 файла със сексуално съдържание, с участието на деца на възраст до 7 години. Мъжът признал за извършваната престъпна дейност – разпространявал детска порнография чрез пиър-ту-пиър мрежите в период от няколко години. \r\nДействията по разследванията продължават. \r\nУспешните реализации са част от системните действия на сектор „Киберпрeстъпност“ в ГДБОП за борба със сексуалните насилници на деца в страната в отговор на изключително опасните криминални посегателства.", "date": "2017.09.13", "title": "Трима души са задържани за разпространение на материали с детска порнография"}
{"url": "http://www.focus-news.net/news/2017/09/13/2435438/stara-zagora-zhena-e-izteglila-krediti-za-blizo-120-000-lv-izpolzvayki-chuzhdi-lichni-danni.html", "text": "Окръжна прокуратура - Стара Загора внесе в съда обвинителен акт спрямо Петя Л., на 33 г., за това, че в условията на продължавано престъпление, чрез използване на неистински документ е получила без правно основание чужди движими вещи – парични средства, с намерение противозаконно да ги присвои, като полученото имущество е в особено големи размери и в особено тежък случай. Това съобщиха от пресцентъра на Апелативна прокуратура-Пловдив. \r\nПетя Л. е предадена на съд за това, че в  периода от 5 август 2015 г. до 16 март 2016 г. в град Стара Загора и град Варна, чрез използване на неистински документи – 55 броя договори за потребителски кредит, сключени между финансово дружество със седалище в гр. Варна и 55 кредитополучатели, е получила без правно основание общо 118 700 лева. Сумите били отпуснатите по потребителски кредитите, сключени без знанието на лицата, чиито данни са използвани. Парите били приведени по 13 банкови сметки на Петя Л. и на управлявани от нея дружества. По делото е установено, че парите, предоставяни по различните кредити, били в размер от 1 000 лева до 3 000 лева. Петя Л. се е сдобивала с данните на пострадалите чрез обяви за работа в нейната фирма, брошури, лични контакти или чрез свои познати, като е плащала комисионни и тези лица са й предоставяли ксерокопия на лични карти и документи за доходи. Тя е работила във финансовия център от две години и също е имала достъп до лични данни. Сигналът в полицията е бил подаден, след като пострадалите започнали да получават съобщения, че не обслужват заемите си.\r\nПо делото са разпитани 63 свидетели, извършени експертизи, иззети веществени доказателства и др. Предстои Окръжен съд-Стара Загора да насрочи заседание по делото.", "date": "2017.09.13", "title": "Стара Загора: Жена е изтеглила кредити за близо 120 000 лв., използвайки чужди лични данни"}
{"url": "http://www.focus-news.net/news/2017/09/13/2435439/varna-4-ekipa-shte-rabotyat-na-teritoriyata-na-obshtinata-za-obhvashtane-i-zadarzhane-na-detsata-v-uchilishte.html", "text": "4 екипа ще работят на територията на общината за обхващане и задържане на децата в училище по механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ в Община Варна. „На територията на община Варна са сформирани 4 района на компетентност за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, наричани „екипи за обхват“. Първият район на компетентност включва административните райони „Одесос“ и „Младост“. Вторият район на компетентност включва административен район „Аспарухово“, кметство Константиново и Звездица. Третият район включва административен район „Вл. Варненчик“ и кметствата Тополи и Казашко, а четвърти район – административен район „Приморски“, заедно с прилежащите 12 селищни образувания, както и кметство Каменар“, каза Лилия Христова. В екипите за обхват участват представители на местната власт, Регионално управление на образованието, отдел „Закрила на детето“ към Дирекция „Социално подпомагане“ – Варна, както и други заинтересовани страни, съобразно спецификата на конкретния проблем. „Екипите вече работят по обхващане на незаписани отпаднали от системата на предучилищно и училищно образование деца и ученици, съобразно определените райони на компетентност чрез национална онлайн система за своевременно уведомяване за статуса на децата и учениците“, уточни Лилия Христова.\r\nМарияна ВАЛЕНТИНОВА", "date": "2017.09.13", "title": "Варна: 4 екипа ще работят на територията на общината за обхващане и задържане на децата в училище"}
{"url": "http://www.focus-news.net/news/2017/09/13/2435440/dobrich-kmetat-yordan-yordanov-se-sreshtna-s-poslanika-na-belarus.html", "text": "Посланикът на Беларус в България – Н. Пр. Владимир Воронкович и Олег Белов – заместник-ръководител на мисията и съветник по търговски въпроси са на посещение в Добрич, съобщиха от пресцентъра на Община град Добрия. Визитата започна със среща с кмета на Добрич Йордан Йорданов, по време на която гостите предоставиха кратка информация за двустранното сътрудничество в различни области между България и Беларус. Дипломатите споделиха своето удоволствие от партньорството на град Добрич с беларуския град Пинск и изразиха надежда сътрудничеството между двата побратимени града да стане по-активно, като предложиха няколко области на взаимодействие. \r\nКметът на Добрич получи покана да бъде гост на бизнес форума, който ще се проведе в рамките на поредното заседание на Междудържавната комисия за сътрудничество през ноември 2017 г. в Бургас. \r\nЙордан Йорданов увери беларуските гости, че отделя голямо внимание на развитието на сътрудничеството между побратимените градове и че търси нови възможности за икономическо партньорство. \r\nВ края на визитата си Н. Пр. Владимир Воронкович направи дарение от книги за читалищата и библиотеката в Добрич. Книгите - стихосбирки на известни беларуски  поети, преведени на български език, ще допринесат за по-доброто опознаване на българския и беларуски народ. \r\nПосещението в Добрич продължава със среща с Областния управител на област Добрич и бизнес представители в Търговската палата. Град Добрич е първият от градовете, включени в планирания маршрут на Извънредния и Пълномощен Посланик на Република Беларус в Република България и по съвместителство в Република Гърция.", "date": "2017.09.13", "title": "Добрич: Кметът Йордан Йорданов се срещна с посланика на Беларус"}
{"url": "http://www.focus-news.net/news/2017/09/13/2435441/kurir-makedoniya-sdsm-i-zaev-pravyat-makedoniya-dvuezichna-zakonat-predvizhda-dvuezichni-uniformi-banknoti-pechati-poshtenski-marki-i-tsenni-knizha.html", "text": "Под това заглавие близкият до ВМРО-ДПМНЕ Kurir коментира проекта за новия Закон за езиците.\r\nИзданието съобщава, че законопроектът предвижда като официален език във всички органи на държавната власт, централни институции, публични предприятия, агенции, дирекции, както и в органите на съдебната власт да се въведе албанският език.\r\nТълкуванието на Kurir предвижда, че става въпрос за цялостна промяна на начина на комуникация на гражданите с държавните органи, тъй като новият закон засяга всички сфери на обществена дейност - парламента, президентската институция, правителството, съда, прокуратурата, Конституционния съд, омбудсмана на страната, изборния процес в неговата цялостност, образованието, науката, здравеопазването, културата, радиоразпръскването, полицейските разпоредби, нотариусната дейност, издаването на лични документи, финансите, икономиката и др.\r\nСпоред изданието заседанията на работните органи трябва да се провеждат и стенографират на двата официални езика, а албанска версия трябва да получат и всички официални страни на държавните институции.\r\nАлбански културни символи ще присъстват върху банкнотите и монетите, както и върху ценните книжа и бандеролите.\r\nПромените засягат изписването на имената на улиците и площадите, издаването на личните документи, както и налагането на глоби за институциите за неспазването на новия закон в размер на 4000 до 5000 евро. Тереза Герова", "date": "2017.09.13", "title": "Kurir (Македония): СДСМ и Заев правят Македония двуезична: Законът предвижда двуезични униформи, банкноти, печати, пощенски марки и ценни книжа"}
{"url": "http://www.focus-news.net/news/2017/09/13/2435442/burgas-vazstanoveno-e-dvizhenieto-po-pat-ii-73-prez-rishki-prohod-v-uchastaka-prilep-razklon-za-podvis.html", "text": "Възстановено е движението по път II-73 през Ришки проход в участъка Прилеп-разклон за Подвис. Това съобщиха от пресцентъра на Агенция „Пътна инфраструктура”. Временната организация на движението бе наложена поради изтегляне на катастрофирала цистерна.", "date": "2017.09.13", "title": "Бургас: Възстановено е движението по път II-73 през Ришки проход в участъка Прилеп – разклон за Подвис"}
{"url": "http://www.focus-news.net/news/2017/09/13/2435443/stara-zagora-tsentarat-za-podkrepa-za-lichnostno-razvitie-shte-osiguri-25-vida-izvanklasni-zanimaniya-za-detsa-i-mladezhi-prez-noviya-si-tvorcheski-sezon.html", "text": "През новия творчески сезон Центърът за подкрепа за личностно развитие в Стара Загора ще бъде място за алтернативна заетост на децата и ще даде възможност за реализация на инициативността, научните и творческите им заложби, като ги държи далеч от негативните влияния в обществото. Това съобщиха от пресцентъра на Община Стара Загора. Центърът разполага с над 25 безплатни клубни форми и формации, ръководени от утвърдени и млади специалисти.\r\nОт години в Центъра за личностно развитие се развиват различни форми на занимания - школата за народни танци и инструменти, латинотанци, мажоретки, хип-хоп формация, вокална студия „Траяна глас”, успешните клубове „Дебати”, „Млад журналист”, школите по изобразителни и приложни изкуства и малка пластика. Поле за изява има и за любопитните млади експериментатори, поети, малки и големи театрали и доброволците от МОС. Биолозите и астрономите продължават своята дейност и търсят нови попълнения. \r\nПрез новия сезон в школата за народни инструменти освен тамбура и гъдулка, децата ще могат да се учат да свирят на гайда. Разкриват се и клубове по забавна математика и астрономия. В подкрепа и поощрение на инициативността и креативността сред подрастващите ще функционира Детски парламент. \r\nМисията на центъра е да подпомага личностното и творческото развитие на децата и младите хора като им осигури поле за изява в областта на изкуството, неформално образование, младежките инициативи, доброволчеството, включването им в обществения живот на общността, и други видове общественополезни дейности.", "date": "2017.09.13", "title": "Стара Загора: Центърът за подкрепа за личностно развитие ще осигури 25 вида извънкласни занимания за деца и младежи през новия си творчески сезон"}
{"url": "http://www.focus-news.net/news/2017/09/13/2435444/dobrich-kreditor-na-evromangan-e-poiskal-druzhestvoto-da-bade-obyaveno-v-nesastoyatelnost.html", "text": "В Окръжен съд - Добрич започва търговско дело за откриване на производство по несъстоятелност на „Евроманган“ ЕАД, съобщиха от пресцентъра на съда. Делото е образувано по молба на „Петрол Асет“ ЕООД - Добрич, на когото ответникът дължи 16 452 лева. Исковата претенция е за неплатено дизелово гориво и бензин. В качеството си на кредитор дружеството иска Окръжният съд да постанови решение, с което „Евроманган”ЕАД да бъде обявено в несъстоятелност поради неплатежоспособност и свръхзадлъжнялост. В исковата молба се посочва, че ответникът е прекъснал всички изискуеми плащания към ищеца, поради което е била изпратена покана за доброволно изпълнение с даден срок за плащане, но към настоящия момент ответното дружество не е изпълнило паричното си задължение. Ищецът твърди, че ответното търговско дружество не е в състояние да изпълни изискуеми и безспорни парични задължения по търговските продажби, от което прави извода, че длъжникът е неплатежоспособен с начална дата на неплатежоспособността 31 март 2017 година. Ищецът счита, че не съществува възможност за оздравяване на предприятието на длъжника и следва едновременно с откриването на производството по несъстоятелност ответникът да бъде обявен в несъстоятелност и да се пристъпи към осребряване на масата на несъстоятелността, като по този начин, според него, в най-голяма степен ще бъдат защитени интересите на кредиторите, а така също и обществения интерес за сигурност  и стабилност в търговския оборот. Окръжният съд е назначил съдебно - счетоводна експертиза, която ще изяснява временни ли са затрудненията на ответника или имат траен и необратим характер. Експертизата трябва да отговори на въпроса какви са финансовите резултати на дружеството по балансите към периода 31.12.2013г. - 31.12.2016г., както и към датата на изготвянето на заключението, а също какви са стойността и структурата на активите на длъжника по балансите към посочения период. Ще се установява още  какъв е размерът на изискуемите задължения на дружеството към всеки негов кредитор с изрично посочване на изискуемите публични задължения и задължения към персонала. Първото заседание по делото е насрочено за 28 септември 2017 г., от 11.00 часа.", "date": "2017.09.13", "title": "Добрич: Кредитор на „Евроманган“ е поискал дружеството да бъде обявено в несъстоятелност"}
{"url": "http://www.focus-news.net/news/2017/09/13/2435445/sport-valteri-botas-ostava-v-mertsedes-i-prez-sledvashtiya-sezon.html", "text": "Финландецът Валтери Ботъс ще се състезава за Мерцедес и през следващия сезон на Формула 1 – в навечерието на Гран при на Сингапур тимът продължи договора на пилота, съобщава Die Frankfurter Allgemeine Zeitung. \r\nБотас стана втори пилот на Мерцедес, след като в края на миналия сезон световният шампион Нико Розберг се оттегли изненадващо от Формула 1.", "date": "2017.09.13", "title": "Спорт: Валтери Ботас остава в Мерцедес и през следващия сезон"}
{"url": "http://www.focus-news.net/news/2017/09/13/2435446/varna-georgi-tronkov-e-kandidatat-na-gerb-za-kmet-na-obshtina-valchi-dol.html", "text": "Георги Тронков е кандидатът на ГЕРБ за кмет на Вълчи дол. Частичните местни избори в общината ще се проведат на 8 октомври. Това съобщиха от пресцентъра на ПП ГЕРБ. Кандидатурата на Тронков вече е регистрирана в Общинската избирателна комисия, а жребият му отреди номер 1 в интегралната бюлетина. \r\n „През последните години вложихме много енергия за успешната реализация на редица проекти за обновяване на общинската инфраструктура и за подобряване на средата за живот. Последователно изпълняваме поетите ангажименти и реконструкцията на околовръстния път е доказателство за това. На последните парламентарни избори ГЕРБ обяви належащия ремонт за свой приоритет и той вече е факт. Убеден съм, че със съдействието на държавата и с активността на местната власт през следващите месеци ще ремонтираме площад „Христо Ботев”, ще завършим напълно водния цикъл на град Вълчи дол, ще решим проблемите със сметосъбирането и сметоизвозването в общината, ще подменим изцяло уличното осветление”, коментира Георги Тронков, който председателства Общинския съвет вече втори мандат. \r\nТой има амбицията да продължи обновяването на образователната инфраструктура. „Работим по проекти за ремонт на училища, а с решение на Общинския съвет отменихме таксите за детските градини, за да стимулираме включването на децата в образователния процес от по-ранна възраст и да подкрепим младите семейства”, припомни Тронков. Той се ангажира с подобряване на здравното обслужване и разширяване капацитета на социалните услуги. \r\n„Създавайки привлекателни условия за бизнес в общината, ще осигурим допълнителни работни места. Затова е важно да продължим започнатото. Ще развиваме и възможностите за отдих, спорт и развлечения чрез реновиране на съществуващия басейн, чрез подобряване на условията за ски туризъм, чрез разширяване на новооткритата музейна сбирка, така че да представя традиционните местни занаяти. Роден съм във Вълчи дол, тук живея, тук съм отгледал децата си и работя за просперитета на общината”, заяви кандидатът за кмет Георги Тронков. \r\nЧастични местни избори предстоят и в две села на територията на Варненска област. Калина Христова е кандидатът на ГЕРБ за кмет на с. Генерал Киселово, община Вълчи дол, а Мирослав Иванов е кандидатурата на партията за кметския пост в с. Попович, община Бяла.", "date": "2017.09.13", "title": "Варна: Георги Тронков е кандидатът на ГЕРБ за кмет на Община Вълчи дол"}
{"url": "http://www.focus-news.net/news/2017/09/13/2435447/ministar-valentin-radev-167-mln-lv-sa-izplateni-do-momenta-za-drehi-na-sluzhitelite-na-mvr-nyama-iskane-koeto-da-ne-e-obsadeno.html", "text": "16,7 млн. лв. са изплатени до момента за дрехи на служителите на МВР. Това каза по време на заседание на Комисията по вътрешна сигурност и обществен ред министърът на вътрешните работи Валентин Радев в отговор на въпросът, зададен от председателя на комисията и председател на ПГ на ГЕРБ Цветан Цветанов за мерките за подобряването на условията на труд и по-специално защитното облекло на пожарникарите, предаде репортер на Агенция „Фокус“.  „От началото диалогът със синдиката тръгна добре, после се затрудни. За дрехи са изплатени 16,7 млн. лв. Остават около 700 000 лв., които трябва да бъдат изплатени. Що се отнася до защитното облекло, бях в Кресна, видях как са оборудвани. Там премиерът прие г-н Макрон и помолих да дадат справка и забелязах, че имаме 119 модерни пожарни автомобили, купени през последните 5-6 години. Санираме пожарните. Налети са достатъчно средства през последните години. Надявам се, че ще има баланс“, заяви Радев. \r\nЦветанов добави, че не могат да оставят служителите да си купуват с лични средства дрехи за изпълнение на служебните им задължения. По думите му около 85% от автопарка на пожарните автомобили е подменен. \r\nОт БСП посочиха, че през последните месеци има зачестили случаи на криминални проявления. Те попитаха дали има набелязани мерки за успокояване на криминогенната обстановка.\r\nНа въпроса Радев отговори, че не е убеден, че е нарушен социалният диалог. „Социален диалог има. Няма нито едно искане, което да не е обсъдено, включително за повишаване на заплатите. Нямаме никъде никакви разминавания. Ще излезе така, че ще повишим заплатите под техен натиск, а това не е така. Нямаме никъде разминаване. Не съм чул от тях реални аргументи защо трябва да повишим заплатите на служителите на МВР. Ние, политическото ръководство намерихме аргументите, за да повишим заплатите. Няма да защитавам всички, а служителите на МВР.  Трябва да намерим верния път и да се разберем как ще стане“, допълни силовият министър. \r\nЛюба АЛЕКСИЕВА", "date": "2017.09.13", "title": "Министър Валентин Радев: 16,7 млн. лв. са изплатени до момента за дрехи на служителите на МВР, няма искане, което да не е обсъдено"}
{"url": "http://www.focus-news.net/news/2017/09/13/2435448/prof-rumen-gechev-bsp-sofiya-upravlenskata-programa-na-pravitelstvoto-e-pozhelatelno-pismo-do-dyado-mraz.html", "text": "След обществен натиск и забавяне от 100 дни правителството представи управленската си програма. Да има няколкостотин приоритети противоречи на здравия разум, който си поставя от 2 до 5 цели. Това говори, че правителството няма приоритети. Това не е управленска програма, а писмо до Дядо Мраз как да изглежда България. Липсват конкретни срокове, числа и отговорности. Това заяви народният представител от „БСП за България“ проф. Румен Гечев, от приемната на БСП – София, в предаването „Какво работят за София софийските избраници?\" по радио К2, съобщиха от пресцентъра на БСП - София. \r\nСпоред него практиката на ГЕРБ е да представят бюджета като един счетоводен документ „Дал Кольо, взел Кольо“, приходи и разходи. Липсват политики за инвестиции и дългосрочна стратегия как да изглежда българската икономика. Румен Гечев каза, че не знае дали управляващите ще приемат протегнатата ръка на БСП с разумни предложения по бюджета. “Дебатът за бюджет 2018 в България закъснява. ГЕРБ умишлено бавят внасянето на бюджета, за да може този важен документ да се приеме във времето около Коледа, без сериозни дебати”, категоричен е народният представител. \r\nПроф. Гечев заяви, че в сектор образование правителството работи на парче и по политически причини. Правейки на пръв поглед положителна стъпка с увеличението на учителските заплати, се внасят диспропорции в образованието. Младите научни работници ще получат по-малко или колкото един учител на село. Не може преподавателите във висшето образование да са с по-малки заплати от преподавателите в начално и средно образование. “Правителството ще накара преподавателите във ВУЗ-овете да напуснат и да отидат в училищата, заради заплатите”, каза още Румен Гечев.", "date": "2017.09.13", "title": "Проф. Румен Гечев, БСП - София: Управленската програма на правителството е пожелателно писмо до Дядо Мраз"}
{"url": "http://www.focus-news.net/news/2017/09/13/2435450/mariya-valkanova-zam-kmet-na-asenovgrad-zapochna-izgrazhdaneto-na-prechistvatelnata-stantsiya-na-grada.html", "text": "Започна изграждането на пречиствателната станция на Асеновград. Това каза за Радио „Фокус“ - Пловдив заместник-кметът на града Мария Вълканова. По думите ѝ инвестицията е на стойност 30 млн. лв. „Съоръжението е разположено на площ от 52 декара в северната част на територията на общината“, добави Вълканова. Заместник-кметът коментира, че до момента отпадните води са зауствани в местната река, но след като приключат дейностите по строежа на пречиствателната станция те ще преминават през нея. \"Това ще допринесе за по-добро качеството на вода, обслужването и на околната среда\", каза още Мария Вълканова.\r\nКристиян ГАРОВ", "date": "2017.09.13", "title": "Мария Вълканова, зам.-кмет на Асеновград: Започна изграждането на пречиствателната станция на града"}
{"url": "http://www.focus-news.net/news/2017/09/13/2435451/ep-oshte-500-mln-evro-za-borba-s-mladezhkata-bezrabotitsa.html", "text": "В сряда Парламентът одобри още 500 млн. евро за Инициативата за младежка безработица като част от увеличение от 1,2 млрд. за периода 2017 – 2020 г. Това се казва в съобщение от пресслужбата на ЕП.\r\nЕвродепутатите приеха с 574 гласа „за“ срещу 113 „против“, 2 „въздържал се“ добавянето на 500 млн. евро към бюджета на ЕС за 2017 г. \r\nВ резолюцията си относно проекта за коригиращ бюджет 3/2017 те призовават Комисията и държавите членки да се погрижат всичките 500 млн. евро да бъдат усвоени до края на 2017 г. \r\nДокладчикът Йенс Гайер (С&Д, Германия) каза: „Приветствам допълнителните средства за Инициативата за младежка заетост. Борбата с младежката безработица остава едно от основните предизвикателства пред ЕС, тъй като в някои региони тя е драстично висока. Затова и тазгодишните 500 млн. евро не могат да бъдат краят. Парламентът ще продължи да се бори за повече финансови средства за борба с младежката безработица“. \r\nПрез април 2017 г. евродепутатите подкрепиха  ревизия на дългосрочния бюджет на ЕС. Това доведе до допълнителни 6 млрд. евро за работни места, растеж и борба с миграцията, включително 1,2 млрд. евро за ИМЗ в периода 2017 – 2020 г. \r\nИнициативата за младежка заетост беше стартирана през 2013 г. с цел подпомагането на младежи, които не учат, не се обучават и нямат работа. Те трябва да са под 25-годишна възраст и да живеят в регион, в който младежката безработица е била над 25% през 2012 г. \r\nСпоред Европейската комисия от 2013 г. насам ИМЗ е предоставила пряка помощ на над 1,4 млн. младежи (цифрите са от октомври 2016 г.). Съответната информация по държави членки е достъпна тук. Доклад относно първите резултати от ИМЗ беше публикуван през октомври 2016 г.", "date": "2017.09.13", "title": "ЕП: Още 500 млн. евро за борба с младежката безработица"}
{"url": "http://www.focus-news.net/news/2017/09/13/2435452/burgas-meden-rudnik-shte-otpraznuva-svoya-praznik-s-folklorna-muzika-detski-igri-i-narodni-borbi.html", "text": "За седма поредна година най-големият жилищен комплекс на Бургас ще отбележи с интересни събития своя празник, съобщиха от пресцентъра на Община Бургас. Традиционен организатор е Народно читалище \"Паисий Хилендарски 1928\" и местен Инициативен граждански комитет, с финансовата подкрепа на Община Бургас.\r\nПрез цялата предстояща събота, 16 септември, комплексът ще бъде огласен от песни и смях. От 10.30 часа в парка до блок 128 започва детско шоу \"Смехоран\" - забавни игри за всички малчугани. В 12.00 часа венци и цветя ще бъдат поднесени от признателни бургазлии при паметната плоча на основателите на \"Меден рудник\" в двора на ОУ \"Найден Геров\".\r\nИстинското веселие започва в 16.00 часа с изпълнения на пенсионерски клубове от комплекса. След тях ще чуем талантливите гайдари от музикалната школа при Народно читалище \"Паисий Хилендарски 1928\", с ръководител Георги Миронски. За доброто настроение ще се погрижи и фолклорен танцов клуб \"Пламък\".\r\nОт 17.00 часа артистите от фолклорен ансамбъл \"Странджа\" ще пренесат присъстващите в магията на българския фолклор. В 18.00 часа празничната програма продължава с концерт на оркестър \"Стралджа\", с ръководител Матю Добрев, и народните певици Жечка Сланинкова, Катя Георгиева, Ваня Дженезова и специалният гост Ваня Вълкова.\r\nНа 17 септември (неделя) празникът продължава от 10.00 часа с турнир по борба с участието на млади таланти. Място на провеждане: к-с \"Меден рудник\", пред  бл. 128.", "date": "2017.09.13", "title": "Бургас: „Меден рудник” ще отпразнува своя празник с фолклорна музика, детски игри и народни борби"}
{"url": "http://www.focus-news.net/news/2017/09/13/2435453/nova-makedoniya-makedoniya-naprezhenie-v-parlamenta-v-skopie-deputatite-ot-vmro-dpmne-poiskaha-pauza.html", "text": "Депутати от ВМРО-ДПМНЕ и от „Коалиция за по-добра Македония“ се събраха пред председателя на парламента Талат Джафери, настоявайки да даде почивка, съобщава електронното издание „Нова Македония“.\r\nСлед няколко минути спор, останалите депутати се оттеглиха, а координаторът на партийната група на ВМРО-ДПМНЕ в парламента Илия Димовски остана да обсъди с Джафери искането им. \r\n„Трябва да се работи според правилника и законите, а вие искате насилствено да направите промени“ , заяви Джафери, след което обаче даде един час почивка.\r\nДимовски поиска прекъсване, след като атакува проектозакона за езиците в дебата от дневния ред. След като Джафери отказа да го направи, Димовски  поиска прекъсване, а след това и други депутати настояха за прекъсване на дебата. Председателят на парламента обаче не изпълни искането им, докато народните представители не се върнаха по местата си. \r\nНа днешното си заседание македонският парламент разглежда на първо четене Закона за употребата на езиците и ще реши да придвижи проекта за обсъждане и допълнение.\r\nПроектът вече е одобрен от Комисията по европейските въпроси и от Комисията за политическата система.  Тереза Герова", "date": "2017.09.13", "title": "„Нова Македония“ (Македония): Напрежение в парламента в Скопие, депутатите от ВМРО-ДПМНЕ поискаха пауза"}
{"url": "http://www.focus-news.net/news/2017/09/13/2435454/vremenno-vlizaneto-v-stranata-na-tovarni-avtomobili-prez-gkpp-lesovo-be-ogranicheno.html", "text": "Временно влизането в страната на товарни автомобили през ГКПП \"Лесово\" бе ограничено. Това съобщиха от пресцентъра на МВР. По информация на ГД \"Гранична полиция\", от 10.40 часа днес, бе въведено временно ограничение за влизащите в страната товарни автомобили през ГКПП- Лесово. Причината е ремонт на измервателните съоръжения на митническия пункт. Междувременно от турските гранични власти е постъпила информация за временно преустановяване на пропускането на товарни автомобили през съпределния пункт. Затруднения в митническата информационна система са причина за въведеното към 12.30 часа ограничение. В 13.30 часа вече бе възстановено пропускането на товарни автомобили на територията на България през ГКПП \"Лесово\", като на изход на страната има 1 км колона от товарни автомобили.\r\nКъм 13.30 часа на вход и изход на ГКПП \"Дунав мост-Видин\" има образувани по 2 км колони от товарни автомобили, а на ГКПП \"Дунав мост-Русе\" опашката е 1 км. \r\nНа българо-гръцката граница на ГКПП \"Капитан Петко войвода\" на вход трафикът е интензивен за леки автомобили. Нормален е трафикът на границите на Македония и Сърбия.\r\nФериботът Оряхово-Бекет работи само през деня поради ниското ниво на река Дунав.", "date": "2017.09.13", "title": "Временно влизането в страната на товарни автомобили през ГКПП \"Лесово\" бе ограничено"}
{"url": "http://www.focus-news.net/news/2017/09/13/2435455/zam-ministar-denitsa-nikolova-v-partnyorstvo-s-jaspers-shte-remontirame-34-lechebni-zavedeniya-27-tsentara-za-speshna-meditsinska-pomosht-i-170-filiali-za-speshna-pomosht-v-stranata.html", "text": "Засилване на фокуса към полицентричното регионално развитие и градско развитие, съгласно Пакта от Амстердам и в изпълнение на Градския дневен ред за ЕС ще са основните приоритети на Министерството на регионалното развитие и благоустройството в рамките на българското председателство на ЕС. Това заяви заместник-министър Деница Николова по време на форума „JASPERS-Комитет на регионите: диалози за изпълнение на градския дневен ред на ЕС“, съобщиха от пресцентъра на МРРБ. „Основната политика, която ще водим на ниво ЕС, ще бъде да търсим възможностите за отчитане и на функционалните зависимости между големите и малките градове и останалите населени места и да търсим възможностите за общо регионално планиране и подкрепа чрез финансовите ресурси, с които се очаква да разполагаме след периода на 2020 г.“, посочи зам.-министър Николова. Тя подчерта, че България се опитва да наложи полицентричното развитие на регионите като политика от 2010 г., но поради ограничените финансови възможности,  регионите отчитат вътрешно регионални и междурегионални диспропорции. \r\nЗам.-министър Николова обърна внимание, че подходите за изпълнение на кохезионната политика на ЕС ще бъдат променени като в момента се търсят и формират новите модели за финансиране след 2020 г. По думите й, един от възможните модели за финансиране на проекти ще бъдат финансовите инструменти и нисколихвеното кредитиране. В това отношение България има опит с инициативата JESSICA, която даде възможност за реализирането на проекти, които осигуряват своята устойчивост чрез приходите, които генерират във времето. „Това е един от моделите, който ще бъде защитен и предвиден като възможност за финансиране за периода след 2020 г.“, заяви зам.-министър Деница Николова. По думите й сме изправени и с предизвикателството, че новата кохезионна политика ще бъде с по-ограничени средства, което ще доведе до изискване от ЕК всеки проект да има не само принос за развитие на регионите и целите на конкретна програма, както и към развитието на националните територии, но и да има принос и добавена стойност към ЕС. „Това е трудно постижимо и насочва усилията в практическо прилагане на партньорствата от Пакта на Амстердам по отношение на формиране на общи проекти, които да могат да бъдат изпълнявани чрез различните форми на бъдещо финансиране след 2020г.“, подчерта Деница Николова. \r\nПо отношение на сътрудничество с JASPERS зам.-министър Николова посочи, че този инструмент спомогна значително да имаме изградени и функциониращи проекти, които са свързани с внедряване на мерки в подкрепа на проектите за интегриран градски транспорт в големите градове. В настоящия програмен период в партньорство с  JASPERS предстои реализацията на големите проекти за „Модернизация на системата за спешна медицинска помощ“ на Министерство на здравеопазването и „Интегриран столичен градски транспорт – фаза ІІ“ на Столична община. С първия от тях Министерството на здравеопазването ще обнови и модернизира сградния фонд и оборудването в системата за спешна медицинска помощ. Предвидено е дейностите да обхванат спешните отделения на 34 лечебни заведения, 27 центъра за спешна медицинска помощ и разкритите към тях 170 филиали за спешна медицинска помощ в цялата страна. Проект „Интегриран столичен градски транспорт – фаза ІІ“ трябва да надгради постигнатите резултати от изпълнението на проекта през предходния програмен период. \r\n„В дух на приемственост България ще направи и своята крачка да осигури възможността за продължаване на вече започнати и одобрени политики от страна на правителството, каквото е проследяването на изпълнението на Градския дневен ред и изпълнението на Пакта от Амстердам и формираните 12 партньорства“, каза още зам.-министър Николова. България има участие в 4 от тях. София участва в партньорство на тема „Дигитален преход“, Бургас се включва в тема „Градска мобилност“, Габрово – в тема „Иновативни обществени поръчки“, и МОСВ работи по тема „Климатична адаптация“. „Мисля, че по своята същност България показа в рамките на стартирането на политиката за изпълнение на Градския дневен ред, чрез Пакта от Амстердам, че имаме своето силно присъствие като европейски градове и институции, че можем да формираме политики, а не само да защитаваме подготвени от нас проекти, търсещи финансиране. България ще направи всичко възможно в рамките на предстоящото председателство на ЕС да затвърдим тази си роля като присъстващи във всички партньорства, включително и такива, които тепърва ще бъдат формирани на ниво ЕС, чрез формата на групата за градско развитие. Ще проследим тяхното взаимодействие при формирането на политики и търсенето на нови възможности за техния преход от гледна точка на синергия между тях“, отбеляза Деница Николова.", "date": "2017.09.13", "title": "Зам.-министър Деница Николова: В партньорство с JASPERS ще ремонтираме 34 лечебни заведения, 27 центъра за спешна медицинска помощ и 170 филиали за спешна помощ в страната"}
{"url": "http://www.focus-news.net/news/2017/09/13/2435456/odobreni-sa-balgarskite-pozitsii-za-zasedaniya-na-saveta-na-es.html", "text": "Правителството одобри позицията на България за участие в неформалното заседание на Съвета на ЕС по икономически и финансови въпроси (ЕКОФИН), което ще се проведе на 15 и 16 септември в естонската столица Талин. Това съобщиха от правителствената информационна служба. На него ще бъде обсъдено задълбочаването на Икономическия и паричен съюз, взаимодействието на правилата и институциите в него и повишаването на въздействието на финансите на ЕС. В дневния ред е предвидено и разглеждане на технологичните иновации и финансовите регулации в контекста на Съюза на капиталовите пазари. Обект на дискусия ще бъдат също предизвикателствата пред корпоративното данъчно облагане в цифровата икономика, както и ефективността на разходите и устойчивостта на митническите информационни системи.\r\nВ Талин на неформално заседание предстои да се съберат и министрите по енергетика на ЕС. На 19 и 20 септември те ще обсъдят теми, свързани с модела на европейския електроенергиен пазар. Ще бъдат разгледани възможностите за потребителите и регионалното сътрудничество в ЕС в контекста на законодателния пакет на ЕК „Чиста енергия за всички европейци“.\r\nВтората работна сесия на заседанието, на 20 и 21 септември, ще се проведе съвместно с министрите по транспорта и ще бъде съсредоточена върху предизвикателствата за постигане на целите на Енергийния съюз и Единното европейско транспортно пространство по отношение на развитието на инфраструктурата след 2020 г. при прилагане на Механизма за свързване на Европа. Ще се обсъди и темата „Въздушна сигурност, осигуряваща по-голямо териториално сближаване в Европа. \r\nПравителството одобри също българската позиция за Съвет „Правосъдие и вътрешни работи“, който ще заседава в частта „Вътрешни работи“ на 14 септември в Брюксел. Темите са свързани с борбата с тероризма, както и с текущото състояние и последващите действия по отношение на миграцията.", "date": "2017.09.13", "title": "Одобрени са българските позиции за заседания на Съвета на ЕС"}
{"url": "http://www.focus-news.net/news/2017/09/13/2435457/afp-prokuraturata-na-ispaniya-zaplashi-s-arest-kmetovete-v-kataloniya.html", "text": "Прокуратурата на Испания разпореди криминално разследване на кметовете в автономния регион Каталония, които окажат съдействие за организирането на референдума за независимост, насрочен за 1 октомври, предава AFP.\r\nПрокуратурата разпореди на кметовете, които досега са се съгласили да помогнат за провеждането на гласуването, да бъдат призовани в съда като официални заподозрени и ако не се явят „да бъдат арестувани\", става ясно от копие на решението, предадено на агенцията. Тереза Герова", "date": "2017.09.13", "title": "AFP: Прокуратурата на Испания заплаши с арест кметовете в Каталония"}
{"url": "http://www.focus-news.net/news/2017/09/13/2435458/gabrovo-9-800-e-broyat-na-zapisanite-uchenitsi-na-teritoriyata-na-oblastta-za-novata-uchebna-godina.html", "text": "9 800 е броят на записаните ученици на територията на област Габрово за новата учебна година. Това съобщи за Радио „Фокус“ – Велико Търново Георги Маринов, началник на Регионалното управление по образование в Габрово. Той каза още, че за първи път училищният праг ще прекрачат 858 първокласници, които ще бъдат разпределени в 45 паралелки. Георги Маринов посочи, че броят на първокласниците се запазва спрямо миналата година. Тази година със заповед на министъра на образованието е закрито само едно училище на територията на областта. ПГ по строителство и СУ „Отец Паисий“ са преобразувани в СУ „Отец Паисий“. Началникът на РУО – Габрово отбеляза, че всички учебни заведения имат готовност да започнат новата учебна година на 15 септември. Ремонтните дейности в сградите и дворните пространства навсякъде са приключи. Броят на 5 и 6-годишните деца в детските заведения на територията на областта е 1 617, а на 3 и 4-годишните – 1 634.\r\nНадежда КРЪСТЕВА", "date": "2017.09.13", "title": "Габрово: 9 800 е броят на записаните ученици на територията на областта за новата учебна година"}
{"url": "http://www.focus-news.net/news/2017/09/13/2435459/ministar-valentin-radev-ima-novi-detayli-za-otvlichaneto-na-adrian-nadyavame-se-na-rezultati-vazmozhno-nay-barzo.html", "text": "Има нови детайли за отвличането на Адриан, разбира се. Това каза пред журналисти след заседанието на Комисията по вътрешна сигурност и обществен ред министърът на вътрешните работи Валентин Радев, предаде репортер на Агенция „Фокус“.  „Аз желая много конкретика да ви кажа, но нямам право. Ако ви отговоря на въпроса, ще го чуят и похитителите. Дали е работено, колко е работено с тях, как да ви отговоря? Има екип в МВР. Събрани са най-добрите в областта и работят. Има стандарти, по които се работи в зависимост от това накъде отива разследването. Искаме да ни оставите да работим. Надяваме се на резултати възможно най-бързо“, заяви Радев. Той подчерта, че вярва, че ще стигнат бързо до извършителите.  \r\nЛюба АЛЕКСИЕВА", "date": "2017.09.13", "title": "Министър Валентин Радев: Има нови детайли за отвличането на Адриан, надяваме се на резултати възможно най-бързо"}
{"url": "http://www.focus-news.net/news/2017/09/13/2435461/ministar-nikolay-nankov-obsadi-razvitieto-na-patnata-i-vodnata-infrastruktura-v-severozapadna-balgariya-s-oblastnite-upraviteli-na-vidin-vratsa-lovech-i-montana.html", "text": "Министърът на регионалното развитие и благоустройството Николай Нанков обсъди днес важни за развитието на Северозападна България въпроси с областни управители от района. Това съобщиха от пресцентъра на Министерство на регионалното развитие и благоустройството. В срещата участваха: Албена Георгиева – областен управител на Видин, Малина Николова – областен управител на Враца, Георги Терзийски – областен управител на Ловеч, и Росен Белчев – областен управител на Монтана. \r\nПо време на срещата бяха дискутираха предимно развитието на пътната и водната инфраструктура в района, както и възможността за прилагането на Целенасочената инвестиционна програма за подкрепа на слаборазвитите региони в страната. \r\nОбластните управители предадоха на министър Нанков приоритизиран списък на нуждаещите се от рехабилитация пътни трасета в Северозападния район. В тази връзка регионалният министър коментира, че въвеждането на тол системата ще позволи пътният сектор да бъде първият, който ще може да се самоиздържа от приходи, като се предвижда средствата за модернизиране и поддръжка на инфраструктурата да бъдат значително повече. Това от своя страна ще позволи по-добра поддръжка на пътищата, като те ще могат да бъдат рехабилитирани на всеки седем години, какъвто е стандартът за тяхната поддръжка. \r\nМинистър Нанков съобщи, че се очаква през пролетта на следващата година да започне рехабилитацията на път Е-79 в 30-километровия участък между Ботевград и Мездра, при която пътят ще бъде разширен с по една лента във всяка посока. Подготвя се и строителството на обходния път на Димово с дължина 27 км, което също е част от трасето на Е-79. Очаква се до края на октомври или средата на ноември да бъде готов проектът за изграждането на АМ „Хемус“ между Ябланица и Боаза. Амбицията е строителството на 9-километровата отсечка, която се изпълнява на инженеринг да започне още през тази година, каза регионалният министър. Той посочи, че се очаква до края на годината да бъде готов и проектът и да започне процедурата по възлагане на обществена поръчка за изпълнение на 50-километровия участък от трасето на магистралата до разклона с второкласния път за Плевен и Ловеч. \r\nЛипсата на целево финансиране е причина за забавения старт на Целенасочената инвестиционна програма за подкрепа на слаборазвитите региони в страната, посочи по време на срещата Николай Нанков. Той напомни, че е необходимо преразглеждане на предложените за финансиране от нея проекти, като приоритетно ще бъдат реализирани тези от тях, които ще бъдат насочени към развитието на човешкия капитал. \r\nПо време на срещата бе коментирано състоянието на ВиК инфраструктурата и нивата на цената на услугата. Министър Нанков посочи, че е невъзможно инвестиции да бъдат правени без достатъчно приходи и потвърди пред областните управители, че министерството работи по създаването на фонд за ВиК проекти в общини от неконсолидираните територии в страната.", "date": "2017.09.13", "title": "Министър Николай Нанков обсъди развитието на пътната и водната инфраструктура в Северозападна България с областните управители на Видин, Враца, Ловеч и Монтана"}
{"url": "http://www.focus-news.net/news/2017/09/13/2435462/ognyan-tsenkov-kmet-na-obshtina-vidin-150-sa-potrebitelite-po-programata-topal-obyad-v-obshtinata.html", "text": "150 са потребителите по програмата „Топъл обяд“ в община Видин. Това каза Огнян Ценков, кмет на Община Видин, който днес посети кухнята на Домашен социален патронаж, където се приготвя храната по програмата, предаде репортер на Радио „Фокус“ – Видин. Той бе заедно със заместник кмета Венци Пасков. Двамата разгледаха условията, при които се приготвя храната и разговаряха със служителите и работниците. По програмата има доставено ново кухненско оборудване. „Средствата по проекта „Топъл обяд“ се осигуряват от държавния бюджет чрез фонд „Социална закрила“ и са в размер на 248 351 лв. Осигурено е всичко необходимо, за да се предложи меню, съобразено с изискванията за здравословно и балансирано хранене. Определянето на вида хранителни продукти, които ще бъдат закупувани за приготвяне на топлия обяд, се извършва от Община Видин. Спазват се стриктно изискванията за безопасност на храните и националните стандарти и норми за хранене. От тази година ще се предоставят и приготвени десерти, когато това е възможно“, каза Огнян Ценков пред медиите. Той допълни, че във Видин храната по проект „Топъл обяд“ се предоставя в 4-ри обекта – на ул. „Широка”, ж.к. „Г. Бенковски” в квартал „Калето“, в Домашен социален патронаж и в квартал „Нов път“. Освен във Видин по проекта са включени и социално слаби хора от град Дунавци и селата Пешаково, Градец, Генерал Мариново, Гомотарци и Новоселци, където на място се осигурява доставка на храна. Осигуряването на топъл обяд за включените в проекта хора ще продължи до 2019 година.\r\nАнна ЛОЗАНОВА", "date": "2017.09.13", "title": "Огнян Ценков, кмет на Община Видин: 150 са потребителите по програмата „Топъл обяд“ в общината"}
{"url": "http://www.focus-news.net/news/2017/09/13/2435463/veliko-tarnovo-optimizirat-organizatsiyata-na-dvizhenie-po-ulitsa-yonovka.html", "text": "Оптимизирана ще бъде организацията на движение по улица „Йоновка“ във Велико Търново, съобщиха от пресцентъра на Община Велико Търново. След проучване на трафика общинската комисия по обществен ред, сигурност, транспорт и безопасност на движението реши, че движението следва да бъде еднопосочно само в района край ОУ „Бачо Киро“ – в участъка от пресечката с ул. „Ангел Кънчев“ до разклона към ул. „Филип Тотю“.\r\nВ тази част на улица „Йоновка“ ще се пътува по направление север – юг. Организацията на движение ще бъде указана с необходимите пътни знаци. Забранено ще бъде паркирането от страната на тротоара, граничещ с училището.\r\nУлица „Йоновка“ остава двупосочна в следните участъци: от разклона с улица „Тодор Балина“ до пресечката с улица „Ангел Кънчев“; от кръстовището с ул. „Филип Тотю“ до бул. „Никола Габровски“.\r\nПромените са направени във връзка с искания на граждани, живеещи в района, или чиито деца са възпитаници на ОУ „Бачо Киро“, както и заради становище на общински съветници. Мерките са съгласувани със сектор „Пътна полиция“.\r\nОстава в сила и ограничението за паркиране и престой по южното платно на булевард „България“, намиращо се над улица „Полтава“. Забраната ще бъде указана с пътни знаци, поставени както след светофара на кръстовището под магазин „Метро“, така и след крайната лява лента за обратен завой, намираща се върху северното платно, в района преди южния портал на НВУ „Васил Левски“.\r\nПо сигнал на граждани ще бъдат поставени допълнителни пътни знаци по улица „Сан Стефано“ – в района на бившето тролейбусно депо. Целта е водачите да шофират с повишено внимание покрай намиращото се на това място кръстовище.", "date": "2017.09.13", "title": "Велико Търново: Оптимизират организацията на движение по улица „Йоновка“"}
{"url": "http://www.focus-news.net/news/2017/09/13/2435464/yambol-769-sa-zapisanite-parvoklasnitsi-v-obshtinskite-uchilishta-za-novata-uchebna-godina.html", "text": "769 са записаните първокласници в общинските училища за новата учебна година. Това съобщиха от пресцентъра на Община Ямбол. Общината е в готовност за нормално започване на новата учебна година. Във всички учебни заведения са обезпечени условията за безпроблемно протичане на учебния процес. Общо 7 693 са учениците, обхванати в мрежата на общинските училища в града, като първокласниците за учебната 2017/2018 година са 769 деца, разпределени в 35 паралелки. От името на община Ямбол най-малките ученици ще получат подаръчен комплект, включващ книгата на Валери Петров „Меко казано“, светлоотразителен ключодържател, значки, цветни програми и информационни брошури с основните правила по безопасност на движението.\r\n През новата учебна година на територията на града ще функционират общо 19 училища. От тях общинските училища са 2 начални училища, 6 основни, едно обединено и едно средно училище, както и едно спортно училище. В гимназиалния етап на образование към община Ямбол функционират три профилирани и две професионални гимназии. Своите възпитаници на 15 септември ще посрещнат още и 5 професионални гимназии. \r\nПрез учебната 2017/2018 г. подготовката на 5 и 6 годишните деца за училище ще се осъществява в 16 подготвителни групи с 338 деца. Продължава процесът на въвеждане целодневна организация на учебния ден. На база подадени молби от родителите се очертават 66 полуинтернатни групи с  1 695 ученици. \r\nЗа нормалното протичане на учебния процес в Ямбол училищата са обезпечени кадрово с 682 бройки педагогически персонал. Извършени са и ремонтни дейности на обща стойност 212 555 лв.\r\nВ готовност за новата учебна година са и детските градини в общината. През учебната 2017/2018 година на територията на община Ямбол ще функционират 9 детски градини. В тях са обхванати 2 256 деца, разпределени в 90 групи, в т.ч. 76 градински и 14 яслени групи. Детските градини са обезпечени кадрово със 178,75 щатни бройки педагогически специалисти. Извършени са текущи ремонти за 62 429 лева. Всички детски заведения са готови и за новия отоплителен сезон. \r\nЗадължителната документация за началото на учебната година, както и учебниците и учебните помагала са заявени и доставени в срок.", "date": "2017.09.13", "title": "Ямбол: 769 са записаните първокласници в общинските училища за новата учебна година"}
{"url": "http://www.focus-news.net/news/2017/09/13/2435465/ministar-valentin-radev-sindikatite-da-ne-ni-pritiskat.html", "text": "Синдикатите да не ни притискат – ако го правят и аз ще правя обратното. Това каза пред журналисти след заседанието на Комисията по вътрешна сигурност и обществен ред министърът на вътрешните работи Валентин Радев, предаде репортер на Агенция „Фокус“.  „Ако разбираме под проблем с униформите това да облечем последния пожарникар или полицай или служещ в МВР по най-модерния начин и с най-добрата униформа, сигурно винаги ще има такива проблеми. Считам, че такъв проблем няма. Дрехите, които им се полагаха, знаете, че складовете са пълни. Да, има един проблем, че даваме и зимни дрехи в момента, а летните сме ги позабравили. Да, но върнахме поръчката, тъй като имаше несъответствия. Това е проблемът. Договорите се изпълняват регулярно, складовете са пълни и някои ходиха и заснеха това“, коментира Радев. По думите му там проблем няма. „Виждате, че синдикатите не говорят за това. Сутринта синдикатите говореха за специализираното облекло. Да, може би няма за всички, но лично съм присъствал и съм видял хора с такова. Винаги може да се иска повече и аз тук съм съгласен с тях. Доколкото разбрах, са обявили, че ще има протести винаги по празниците, което не знам какво значи и защо са го решили. През цялото време говорихме и се разбирахме и накрая един от синдикатите стана и каза, че на празника на МВР ще протестират. Нека го правят колкото си искат, но аз считам, че там диалог има. Моля ги да не ни притискат и ако го правят, аз ще правя обратното“, допълни той. Според него, където имат слабости, чуват от тях и се поправят. „Не виждам те да са казали нещо, което да не сме поправили, включително и промени в закон“, каза още Валентин Радев. \r\nЛюба АЛЕКСИЕВА", "date": "2017.09.13", "title": "Министър Валентин Радев: Синдикатите да не ни притискат"}
{"url": "http://www.focus-news.net/news/2017/09/13/2435466/balgarskiyat-poslanik-v-slovakiya-yordanka-chobanova-otkri-izlozhba-na-lili-dimkova-v-bratislava.html", "text": "Извънрденият и пълномощен посланик на България в Братислава Йорданка Чобанова откри тази седмица изложба на известната българска художничка Лили Димкова в сградата на двореца „Зичи“ в словашката столица. Това съобщиха от българското посолство в Словакия. На откриването присъстваха членове на семейството на Лили Димкова и многобройни представители на дипломатическия корпус.\r\nВ залата бяха подредени 35 от най-впечатляващите картини на Лили Димкова, даващи пълна представа за нейния характерен и неповторим стил, а именно за духовността, бликаща от умело положените пастели. Изложбата съвпада с 85-годишния юбилей на тази може би най-мистична българска художничка.\r\nПосланик Йорданка Чобанова говори в словото си за трите принципа, върху които се градят  жизненият път и творчеството на Лили Димкова и които са й завещани от нейния баща - известния традиционен лечител Петър Димков и неговия близък приятел Петър Дънов. \r\nВ залата присъстваха синът и снахата на г-жа Димкова – д-р Петър Димков и Филипа Филипова, която запозна аудиторията с вълнуващи моменти от биографията на художничката и с нейната творческа специфика.\r\nЕкспозицията в двореца „Зичи“ бе първата проява в рамките на Дните на София в Братислава, които ще продължат от 11 до 28 септември т.г. и  се провеждат под патронажа на кмета на София Йорданка Фандъкова и кметa на Братислава Иво Несровнал. В рамките на Дните на София предстои официално събитие на площада на кметството на 20 септември, още една изложба – на Петър Маринов на 20 септември, както и музикални и кулинарни акценти.", "date": "2017.09.13", "title": "Българският посланик в Словакия Йорданка Чобанова откри изложба на Лили Димкова в Братислава"}
{"url": "http://www.focus-news.net/news/2017/09/13/2435467/blagoevgrad-gratskiyat-orkestar-rebetiko-e-gost-v-tretata-vecher-ot-traditsionniya-esenen-panair-v-gotse-delchev.html", "text": "Гръцкият оркестър „Ребетико“ от град Драма е специалният гост в третата вечер от традиционния есенен панаир в Гоце Делчев. Това съобщи за Радио „Фокус“ – Пирин Даниела Крантева, главен експерт „Връзки с обществеността“ към Община Гоце Делчев. Преди гост-изпълнителя да представи пред жителите и гостите на града своите изпълнения, на сцената ще излязат оркестър „Уникат“ с ръководител Димитър Стефанов и солист Боряна Карпузова. Крантева отбеляза, че този традиционен есенен панаир е сред най-старите търговски форуми за региона. „Той съществува още от времето, когато градът се е казвал Никополис Агнестум, така че наистина традицията е много стара. Панаирът се провежда всяка година в началото на месец септември, тогава когато реколтата вече почти е прибрана и хората могат да се отдадат малко на веселие“, каза още Крантева. Панаирът ще бъде в града до 17 септември, като всяка вечер в 19.30 часа започва програма в района на бившата казарма в града.\r\nЛивия НИНОВА", "date": "2017.09.13", "title": "Благоевград: Гръцкият оркестър „Ребетико“ е гост в третата вечер от традиционния есенен панаир в Гоце Делчев"}
{"url": "http://www.focus-news.net/news/2017/09/13/2435468/yambol-vtoro-izdanie-na-plener-bezistenat-shte-se-provede-v-grada-na-19-septemvri.html", "text": "Второ издание на пленер „Безистенът“ ще се проведе в Ямбол на 19 септември от 10.00 часа. Това съобщиха от пресцентъра на Община Ямбол. На площадното пространство около музея млади художници ще се изправят пред предизвикателството да претворят своя поглед към уникалната сграда на Безистена. В пленера ще се включат възпитаници на школите по изобразително изкуство при Младежки дом „Георги Братанов“, Народно читалище „Зора-1945“, Общински детски комплекс – Ямбол и деца от Комплексния център за социални услуги. Творбите на участниците ще бъдат експонирани в изложба на открито през източния вход на Безистена. На 19 септември ще бъде и ден на отворени врати за всички експозиционни зали и интерактивния музей в петвековната сграда.\r\nИнициативата се провежда по повод две години от обновяването на ямболския Безистен. От 2015 г. емблематичната за града сграда функционира като Културно-информационен център с Интерактивен музей и привлича интереса на посетителите с уникалните за страната 3D технологии. От началото на тази година ямболският Безистен е включен в списъка на 100-те национални туристически обекта под номер 99А.", "date": "2017.09.13", "title": "Ямбол: Второ издание на пленер „Безистенът“ ще се проведе в града на 19 септември"}
{"url": "http://www.focus-news.net/news/2017/09/13/2435469/vrachiha-parviya-statut-na-litse-bez-grazhdanstvo.html", "text": "28-годишният Карен Сардарян е първият получил статут на „лице без гражданство“ в България, съобщиха от пресцентъра на МВР. Роден в Грузия, с арменска националност, той пристига със семейството си у нас, когато е бил само на 3 години. Липсата на гражданство на момчето е била голяма пречка за семейството му, но истинските проблеми за него започват, когато навършва пълнолетие. „Нито можех да уча в университет, нито да започна нормална работа. Даже кабелна телевизия не можех да си включа без лична карта. Да не говорим да пътувам зад граница“, сподели развълнуван Карен  Сардарян веднага след като получи решението за предоставяне на статут на „лице без гражданство“. Документът, който той обещава да пази като очите си, му бе връчен от зам.-директора на дирекция „Миграция“ Маргарита Делчева. \r\nПроцедурата за издаване на статут на „лице без гражданство“ е възможна у нас след изменение и допълнение на Закона за чужденците в Република България в края на миналата година, въведена в българското законодателство в края на 2016 година, съгласно Конвенцията за статута на лицата без гражданство от 1954 година и Конвенцията за намаляване на случаите на лица без гражданство, които страната ни е ратифицирала. Статут на „лице без гражданство“ може да получи чужденец, който не се разглежда, като гражданин на нито една държава в съответствие с нейното законодателство. У нас живеят близо хиляда чужденци с такъв казус и част от тях вече са подали документи за статут. Процедурата не е дълга, а валидността на личните документи на лицето без гражданство е 2 години, разясни Маргарита Делчева. След  като изрази огромната си благодарност към държавата и специално към работещите в  дирекция „Миграция“, Сардарян сподели, че няма думи да опише как  този документ ще промени живота му и колко дълго е чакал момента, в който и той ще има права. Той не сдържа емоциите си и си позволи на скромната церемония в дирекция „Миграция“ да разкрие част от плановете си – да заведе приятелката си на екскурзия в чужбина, след което да двамата да сключат брак, а той да създаде собствен бизнес. \r\nТържественият момент по връчването на първия статут на лице без гражданство у нас бе уважен от делегация на Върховния комисариат на бежанците към ООН в България, водена от представителя за нашата страна  Матаис льо Рут.", "date": "2017.09.13", "title": "Връчиха първия статут на „лице без гражданство“"}
{"url": "http://www.focus-news.net/news/2017/09/13/2435470/gen-andrey-botsev-ot-po-golyamo-znachenie-sa-deystviyata-za-reshavane-na-problemite-a-ne-s-kakvi-dumi-shte-narechem-sastoyanieto-na-vaorazhenite-sili.html", "text": "Не думите, с които ще наречем състоянието на Въоръжените сили са важни, от по-голямо значение са действията, които ще предприемем за решаване на проблемите, които са ни известни. Това каза началникът на отбраната ген. Андрей Боцев на обсъждането на Доклад за състоянието на отбраната и въоръжените сили през 2016 година в парламентарната комисия по отбрана, предаде репортер на Агенция „Фокус“. „Не бих могъл да коментирам политически решения и виждания. Ще говоря от името на тези, които ръководя, чийто интерес защитавам и съм защитавал винаги - военнослужещите“, заяви той. „В момента се изготвя заповед за преглед на структурите на командване и управление на План 2020“, обясни ген. Боцев. „Ще се направи анализ и ще се излезем с предложение пред министъра какви структурни промени да има в Българската армия“, каза още той.\r\nБиляна ИВАНОВА", "date": "2017.09.13", "title": "Ген. Андрей Боцев: От по-голямо значение са действията за решаване на проблемите, а не с какви думи ще наречем състоянието на Въоръжените сили"}
{"url": "http://www.focus-news.net/news/2017/09/13/2435471/afp-trima-dushi-sa-zaginali-pri-samoubiystven-atentat-v-kabul.html", "text": "Самоубийствен атентатор отне живота на трима души и рани петима души, след като задейства взривно устройство в близост до стадиона за крикет в афганистанската столица, предава AFP.\r\nСред загиналите е полицейски служител.\r\n„Силите за сигурност се жертваха в името на това да попречат на нападателя да достигнат на стадиона и да предизвикат катастрофа“, заяви говорител на полицията. Тереза Герова", "date": "2017.09.13", "title": "AFP: Трима души са загинали при самоубийствен атентат в Кабул"}
{"url": "http://www.focus-news.net/news/2017/09/13/2435472/makedoniya-zakonat-za-ezitsite-vliza-v-parlamenta-mneniyata-se-polyarizirat-obzor.html", "text": "Законът за употребата на езиците влиза на първо четене в македонския парламент и докато депутатите преценяват дали е приемлив, мненията по неговото прилагане и отражението му върху бъдещето на Македония стават все по-полярни.\r\nИ докато смятаните за неутрални издания се задоволяват да коментират процедурата за приемането на закона, медиите, близки до опозиционната ВМРО-ДПМНЕ на бившия премиер Никола Груевски, вече виждат страната двуезична и разделена, като премълчават, че лидера на партията също беше готов да удовлетвори претенциите на албанския политически блок.\r\nЕлектронното издание \"Нова ТВ\" информира, че днес Събранието трябва да реши дали ще даде \"зелена светлина\" на предложения проектозакон, след като той вече е бил одобрен от Комисиите по европейските въпроси и за политическата система.\"Окно\" на свой ред публикува коментар под името \"Размисли за езиците\", в който констатира, че \"на Македония е необходима институция, която да се грижи за развитието и прилагането на всички майчини езици, като констатира, че над 30 % от записаните първокласници говорят албански език\". \r\nИзданието препоръчва незабавното откриване на безплатни курсове по албански език, както и назначаването на безплатни преводачи от албански език в държавните институции.\"Окно\" предлага английският език също да бъде приет като официален език в Македония, тъй като \"над 20 % от населението говорят английски език и това ще улесни работата по привличането на чужди инвеститори\".\"Kurir\" извежда във водещо заглавие \"СДСМ и Заев правят Македония двуезична: Законът включва двуезични униформи, банкноти, печати, пощенски марки и ценни книжа\". Близкото до Груевски издание твърди, че в законопроектът предвижда като официален език във всички органи на държавната власт, централни институции, публични предприятия, агенции, дирекции, както и в органите на съдебната власт да се въведе албанският език.\r\nТълкуванието на \"Kurir\" предвижда, че става въпрос за цялостна промяна на начина на комуникация на гражданите с държавните органи, тъй като новият закон засяга всички сфери на обществена дейност - парламента, президентската институция, правителството, съда, прокуратурата, Конституционния съд, омбудсмана на страната, изборния процес в неговата цялостност, образованието, науката, здравеопазването, културата, радиоразпръскването, полицейските разпоредби, нотариусната дейност, издаването на лични документи, финансите, икономиката и др.\r\nСпоред изданието заседанията на работните органи трябва да се провеждат и стенографират на двата официални езика, а албанска версия трябва да получат и всички официални страни на държавните институции.\r\nАлбански културни символи ще присъстват върху банкнотите и монетите, както и върху ценните книжа и бандеролите.\r\nПромените засягат изписването на имената на улиците и площадите, издаването на личните документи, както и налагането на глоби за институциите за неспазването на новия закон в размер на 4000 до 5000 евро.\r\nВ друга публикация \"Kurir\" пише, че новият закон нарушава конституцията на страната и излиза извън рамките на предвиденото в Охридския договор от 2001 г.\r\nИзданието привежда правни аргументи за несъответствията между предложения текст и македонската конституция  и цитира професора по конституционно право Гордана Силяновска - Давкова, която смята че \"законът не е европейски\", докато бившия министър на правосъдието Михайло Маневски твърди, че \"никой закон не може да надхвърля рамките на конституцията\".\r\nЕлектронното издание \"МКД\" публикува интервю с Людмил Спасов, председател на Съвета за македонския език, който смята, че \"Законът за езиците не застрашава македонския език, за употребата на който има отделен език.\"\r\nТелевизия \"Алфа\" съобщава, че \"академиците от МАНУ искат дебат за съдържанието на закона за езиците, като цитира академик Митко Манджуков, според който \"пренебрегването на езика означава пренебрегване и на държавата\"\r\nСпоред академик Манджуков \"в конституцията е заложено, че официален език на Македония е македонския и всички малцинства трябва да се съобразяват с това\".Тереза Герова", "date": "2017.09.13", "title": "Македония: Законът за езиците влиза в парламента, мненията се поляризират (ОБЗОР)"}
{"url": "http://www.focus-news.net/news/2017/09/13/2435473/kyustendil-za-poredna-godina-chitalishte-bratstvo-raboti-po-programa-za-nasarchavane-na-dobrovolchestvoto.html", "text": "За поредна година читалище „Братство” в Кюстендил работи по програма за насърчаване на доброволчеството. Това каза пред Радио „Фокус” – Кюстендил Иван Андонов, председател на читалище „Братство”. По думите му в програмата могат да се включат младежи на възраст от 16 до 29 години. Проектът носи името „Да премахнем границите пред доброволчеството“ по Програмата за трансгранично сътрудничество между България и Сърбия, а водеща организация на проекта е „Тимошки младежки център – Зайчар”. „Целта на проекта е да се създадат условия за устойчиво сътрудничество в трансграничния регион с цел увеличаване младежкото участие в общностния живот посредством социално доброволчество. Ние приветстваме и насърчаваме отговорни личности, желаещи да дарят от времето и уменията си като доброволци, като се включат в обучение и практика”, каза Иван Андонов. Практиката и обучението ще се извършват в социалния център „Сияние” – Кюстендил.\r\nВенцеслав ИЛЧЕВ", "date": "2017.09.13", "title": "Кюстендил: За поредна година читалище „Братство” работи по програма за насърчаване на доброволчеството"}
{"url": "http://www.focus-news.net/news/2017/09/13/2435474/zam-ministar-denitsa-nikolova-shte-otkrie-rekonstruiranoto-osnovno-uchilishte-sv-sv-kiril-i-metodiy-v-gorna-oryahovitsa.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие официално обновеното ОУ „Св. св. Кирил и Методий“ в гр. Горна Оряховица, съобщиха от пресцентъра на министерството. Учебното заведение е реконструирано по проект „Подобряване на образователната среда в гр. Горна Оряховица“, финансиран по Оперативна програма „Региони в растеж“ 2014-2020 г. Ремонтните дейности са на стойност над 1,5 млн.лв. \r\nВ 09.45 часа в сградата на община Велико Търново зам.-министър Деница Николова  заедно с кмета на общината и председател на Националното сдружение на общините в Република България инж. Даниел Панов ще дадат пресконференция, на която ще обявят постигнатите резултати по ОП „Региони в растеж“ 2014-2020 г. за община Велико Търново и реализацията на проектите в образователната инфраструктура, финансирани по европейската програма.", "date": "2017.09.13", "title": "Зам.-министър Деница Николова ще открие реконструираното Основно училище „Св. Св. Кирил и Методий“ в Горна Оряховица"}
{"url": "http://www.focus-news.net/news/2017/09/13/2435475/stara-zagora-gradskiyat-transport-shte-bade-bezplaten-za-uchenitsite-na-15-septemvri.html", "text": "Градският транспорт в Стара Загора ще е безплатен за всички ученици за първия учебен ден – 15 септември, съобщиха от пресцентъра на Община Стара Загора. Инициативата е на Кмета Живко Тодоров и е жест към всички ученици, като им пожелава здрава и успешна учебна година.\r\nОт нея могат да се възползват 18 000  деца, от които 1500 ще прекрачат училищния праг за първи път.", "date": "2017.09.13", "title": "Стара Загора: Градският транспорт ще бъде безплатен за учениците на 15 септември"}
{"url": "http://www.focus-news.net/news/2017/09/13/2435476/blagoevgrad-italianski-velosipedisti-stanaha-pochetni-grazhdani-na-simitli.html", "text": "Италиански велосипедисти станаха почетни граждани на Симитли. Това съобщи за Радио „Фокус“ - Пирин Таня Тасева, експерт „Връзки с обществеността“ към Община Симитли. Колоездачна обиколка на България от италианци ръководена от Рафаеле Карери, направи първата си спирка в Симитли. „Амбициозната цел на групата е да обиколи старите български столици Велико Търново, Преслав и Плиска, като прекоси българската земя с велосипеди. Велопоходът се провежда за втора поредна година и дава заявка да се превърне в традиция. Групата бе посрещната от заместник-кмета на Община Симитли Евгения Георгиева, която ги поздрави за първата спирка, която са решили да направят в своето начинание, а именно град Симитли“, каза Тасева. По думите ѝ заместник-кметът е разказал историята на общината, като за първи път връчи медали за почетни гости на община Симитли. „Италианците от своя страна благодариха на гостоприемните домакини, които въпреки закъснението на групата имаха търпение да изчакат и да поздравят всички. Те подариха знамето на своя град в Италия и поканиха домакините да бъдат гости в техния град“, каза Тасева. Тя подчерта, че италианците проявяват интерес към историческите обекти в община Симитли. През 2016 г. в престижното италианско списание „Studi sull’Oriente Cristiaбе публикувана статия за Тросковския манастир „Св. Архангел Михаил”, а на храмовия празник гост бе италианският антрополог Валерия Бонфанти.\r\nЛора КАЛЧЕВА", "date": "2017.09.13", "title": "Благоевград: Италиански велосипедисти станаха почетни граждани на Симитли"}
{"url": "http://www.focus-news.net/news/2017/09/13/2435477/kyustendil-v-grada-se-provede-taktiko-tehnicheska-demonstratsiya-na-protivopozharnata-sluzhba.html", "text": "С голям интерес жители и гости на Кюстендил проследиха провелата се тактико-техническата демонстрация на противопожарната служба в града, предаде репортер на Радио „Фокус” – Кюстендил. Демонстрацията се състоя в сградата на НАП, където се помещават и структурите на Районно управление на образованието и „Социално подпомагане”. То включваше спасяване на служител от висок етаж в сградата, след възникване на пожар и силно задимяване. В рамките на демонстрацията служителят беше спасен с авто-механична стълба, а пожарът беше потушен, без допускане на жертви и нанасяне на материални щети. Демонстрацията беше част от обявената Седмица на противопожарната безопасност в Кюстендил.\r\nВенцеслав ИЛЧЕВ", "date": "2017.09.13", "title": "Кюстендил: В града се проведе тактико-техническа демонстрация на противопожарната служба"}
{"url": "http://www.focus-news.net/news/2017/09/13/2435478/varna-politsiyata-izdirva-zdravko-yankov-chakarov.html", "text": "Областна дирекция на МВР – Варна издирва Здравко Янков Чакъров. Това съобщиха от пресцентъра на ОДМВР – Варна. Мъжът е на възраст 32 години, висок е 186 см, с едро телосложение и леко прегърбена стойка. Лицето му е продълговато, със светла кожата, има светло кестенява коса и кафяви очи.\r\nОблечен е с дълги панталони тип „джински“; риза на бели квадратчета с дълъг ръкав, под която носи бежова фланелка с къс ръкав. Обут е със сини маратонки.\r\nЗдравко Янков Чакъров е видян последно около 16:40 часа на 10 септември 2017г. в Морската градина в близост до Пантеона и оттогава е в неизвестност.\r\nАпелираме към гражданите, които имат информация за местонахождението на Здравко Чакъров да позвънят на на телефон 112 или да подадат сигнал в най-близкото поделение на МВР.", "date": "2017.09.13", "title": "Варна: Полицията издирва Здравко Янков Чакъров"}
{"url": "http://www.focus-news.net/news/2017/09/13/2435479/inzh-violeta-ilieva-ruo-burgas-4-429-sa-zapisanite-parvoklasnitsi-v-oblastta-za-novata-uchebna-godina.html", "text": "4 429 са първокласниците в област Бургас. Това съобщи за Радио „Фокус“ инж. Виолета Илиева, началник на РУО - Бургас. Тя добави, че децата в община Бургас, които за първи път ще прекрачат прага на училище, са 2 132. В някои населени места в региона броят на първокласниците е намалял в рамките на паралелка- паралелка и половина, т.е. средно с 22 деца. По думите ѝ всички учебни заведения, които са подали училищен прием за първи клас още през март месец, са го реализирали. Инж. Илиева заяви, че предстои влизането в сила на стандарт на МОН, който да регламентира необходимото място, необходимо за здравословното пребиваване на всеки ученик в училище така, че да не се концентрират много деца в едно учебно заведение. „Имам предвид интереса към по-големите централни бургаски училища, тъй като в предстоящата година и следващата такава училищата трябва плавно и постепенно да преминат към едносменен режим на обучение. Това трябва да ни принуди да предприемем мерки тези училища, които се намират две в една сградата, както и по-големи училища от 800 - 900 ученици и учат на две смени, да се направи такава организация в предстоящите няколко години, за да може учениците да учат само в една смяна. Това е според Закона за предучилищно и училищно образование“, каза още инж. Илиева. Тя добави, че през изминалата седмица свободните работни места за педагози са били около 150. “Но вече значително намаляват, тъй като наближава 15 септември и почти всички свободни места вече са запълнени“, каза още инж. Илиева. По думите ѝ има голям интерес от страна на млади хора с нулев стаж по съответната специалност.\r\nМария РУСЕВА", "date": "2017.09.13", "title": "Инж. Виолета Илиева, РУО - Бургас: 4 429 са записаните първокласници в областта за новата учебна година"}
{"url": "http://www.focus-news.net/news/2017/09/13/2435480/gen-andrey-botsev-lichniyat-sastav-e-nay-osnovniyat-faktor-za-reshavaneto-na-problemite-v-balgarskata-armiya.html", "text": "Най-основният фактор за решаването на проблемите в Българската армия е личният състав. Това каза началникът на отбраната ген. Андрей Боцев по време на обсъждането на Доклад за състоянието на отбраната и въоръжените сили през 2016 г. в парламентарната комисия по отбрана, предаде репортер на Агенция „Фокус“. „Не е тайна, че личният състав е около 28-29% под щата и непрекъснато се увеличава. Причините са ниското заплащане, социални пакети и т.н.“, посочи той. „Не се ли вземат спешни мерки рискуваме увеличаването на процента да продължи“, коментира ген. Боцев. Той обясни, че 30% от явяващите се не могат да преминат медицинските тестове, а 20-30% отпадат, защото не могат да преминат теста за интелигентност. „Състоянието на армията е ясно. Целта е мерките, които са набелязани, да започнат да се изпълняват, за да излезем от това състояние“, посочи началникът на отбраната.\r\nБиляна ИВАНОВА", "date": "2017.09.13", "title": "Ген. Андрей Боцев: Личният състав е най-основният фактор за решаването на проблемите в Българската армия"}
{"url": "http://www.focus-news.net/news/2017/09/13/2435481/burgas-arhitekturna-rabotilnitsa-shte-se-provede-v-ekspozitsionen-tsentar-flora.html", "text": "Архитектурна работилница ще се проведе в Експозиционен център „Флора“. Това съобщиха от пресцентъра на Община Бургас. За втора поредна година, откакто е учредена през 2011 г., Работилницата по Параметричен Дизайн и Сложно Архитектурно Моделиране АРХ+ ще се проведе в Бургас от 21 до 26 септември. За седемте години на своето съществуване, тя е обучила над 150 студенти по Архитектура, Дизайн, Инженерство и Ландшафт, както и млади практиканти от същите специалности, запознала ги е с последните новости в сферата на дигиталните технологии и взаимовръзките проектиране-производство. Домакин на събитието тази година ще бъде Зала 1 в Експозиционен център „Флора“, където участниците ще могат да усъвършенстват своите познания на теория, преди през последните 2 дни на практика да изградят собственоръчно нова паркова мебел в реален мащаб 1:1, която да бъде поставена в близост до „Сградата на 2015-та година“. Работилницата се организира от Община Бургас, Варна Дизайн Форум и Експо център „Флора“. При нейното миналогодишно издание беше изработена соларната арка @netta, разположена на велоалеята по ул. „Ал. Батенберг“.\r\nЖелаещите да се запишат в Архитектурната Работилница могат да го направят до 20-ти септември на e-mail: arhplusworkshop@gmail.com или на www.apxplus.com.", "date": "2017.09.13", "title": "Бургас: Архитектурна работилница ще се проведе в Експозиционен център „Флора“"}
{"url": "http://www.focus-news.net/news/2017/09/13/2435482/kyustendil-zanayatchiyskata-kamara-v-grada-organizira-esenna-sesiya-za-poluchavane-na-maystorski-svidetelstva.html", "text": "Занаятчийската камара в Кюстендил организира есенна сесия за получаване на майсторски свидетелства. Това каза пред Радио „Фокус” – Кюстендил Даниела Стоянова, председател на Регионалната занаятчийска камара в града. По думите ѝ към момента са подадени две заявления за явяване и получаване на майсторски свидетелства. Те са за занаята фризьорство, а при успешно издържани изпити по теория и практика занаятчиите ще имат право да обуват чираци. „След получаване на това свидетелство практикуващите занаята не са длъжни да се регистрират по търговския закон. Занаятчиите стават субекти на гражданското право и могат да продават свои изделия, предмети и да предлагат услуги”, каза Даниела Стоянова.\r\nВенцеслав ИЛЧЕВ", "date": "2017.09.13", "title": "Кюстендил: Занаятчийската камара в града организира есенна сесия за получаване на майсторски свидетелства"}
{"url": "http://www.focus-news.net/news/2017/09/13/2435483/odobren-e-model-za-tsentralizirano-personalizirane-na-balgarski-lichni-dokumenti-s-detsentralizirano-administrativno-obsluzhvane-na-grazhdanite.html", "text": "Правителството одобри модел за централизирано персонализиране на български лични документи с децентрализирано административно обслужване на гражданите. Това съобщиха от правителствената информационна служба. Централизираната автоматизирана информационна система позволява децентрализирано административно обслужване на гражданите, с пълен контрол на актуалността на информацията, свързана с българските лични документи, и онлайн предаване на заявките за персонализация на документи към Системата за управление на персонализацията в съответен персонализационен център.\r\nСистема за цифров подпис осигурява записа в електронния носител на информация, вграден в българските лични документи, като защитава от непозволено четене записаните биометрични данни. Чрез подписване на данните в носителя държавата гарантира автентичността им и автентичността на издателя на документа.\r\nОсновно предимство на централизираната персонализация е физическото съсредоточаване на производството на едно място, към което могат да бъдат приложени всички мерки и средства за надеждност и сигурност от най-висок клас в целия производствен процес. Тя ще осигури и по-ефективно и по-гъвкаво реализиране на промени в дизайна, в защитите и други елементи в българските лични документи, съобразно изискванията на регламенти на ЕС и препоръките на Международната организация на гражданската авиация (ICAO).\r\nСъсредоточаването на дейността на едно физическо място намалява неколкократно разходите, които биха били направени за закупуването на оборудване за 30 пункта за персонализация и техническата му поддръжка на територията на цялата страна, както и осигуряването на подходящи условия (сигурност при съхранение на празните бланки; безопасни условия на труд; технологични условия, свързани с настройки на оборудването и др.). При централизираната персонализация се осигуряват технологични условия и условия за висока сигурност и надеждност само в една локация, което позволява финансовият ресурс да се насочи към по-високотехнологично и по-високонадеждно оборудване за персонализация.\r\nЦентрализираната персонализация на българските лични документи ще бъде реализирана при запазване функциите на действащите в МВР системи – Национален автоматизиран информационен фонд „Национален регистър за български лични документи“ и Системата за цифров подпис, както и децентрализираното административно обслужване на гражданите.\r\nС предлагания модел се предвижда децентрализираният прием на заявления за документи да бъде запазен, като за местата, обслужващи по-голям брой граждани, ще се търсят възможности за осигуряване на допълнителни места за прием на заявления. Предвижда се също при подаване на заявление, независимо в кой град, гражданинът да може да посочи къде би желал да получи готовия документ.", "date": "2017.09.13", "title": "Одобрен е модел за централизирано персонализиране на български лични документи с децентрализирано административно обслужване на гражданите"}
{"url": "http://www.focus-news.net/news/2017/09/13/2435484/pravitelstvoto-odobri-proekti-za-satrudnichestvo-s-polsha-i-s-yaponiya-v-oblastta-na-naukata.html", "text": "Правителството одобри проекта на програма за сътрудничество между българското Министерство на образованието и науката и министъра на науката и висшето образование на Полша в областта на науката и висшето образование за периода 2017-2021 година. Това съобщиха от правителствената информационна служба. С документа се определят квотите за обмен на студенти и докторанти, изучаването на български и полски език в действащите лекторати в университети на двете страни и провеждането на летни училища по език, литература и култура, организирани на реципрочна основа. Насърчава се и прякото сътрудничество между висшите училища и научните организации чрез реализация на съвместни проекти. \r\nОдобрен беше и проектът на меморандум за сътрудничество между МОН и Министерството на образованието, културата, спорта, науката и технологиите на Япония. Целта му е да се улесни процедурата за провеждане на научно-техническо сътрудничество и на двустранни конкурси за съвместни проекти между български и японски научни организации. Документът насърчава сътрудничеството в областта на науката и технологиите между висши училища, изследователски и научни институти от двете страни.\r\nПредвижда се и създаването на Съвместна комисия за научно и технологично сътрудничество с цел ефективно осъществяване на дейности от взаимен интерес.", "date": "2017.09.13", "title": "Правителството одобри проекти за сътрудничество с Полша и с Япония в областта на науката"}
{"url": "http://www.focus-news.net/news/2017/09/13/2435485/vitseadmiral-plamen-manushev-da-se-smirim-zashtoto-vsichki-sme-vinovni-za-sastoyanieto-na-vaorazhenite-sili-tryabva-politicheski-konsensus.html", "text": "Казвам го с болка, да се смирим малко, защото всички сме виновни за състоянието на Въоръжените сили, макар и не персонално. Наистина съм „за“ консенсус между всички политически сили по отношение на националната сигурност и отбрана. Това каза депутатът от ГЕРБ вицеадмирал Пламен Манушев на обсъждането на Доклад за състоянието на отбраната и Въоръжените сили през 2016 година в парламентарната комисия по отбрана, предаде репортер на Агенция „Фокус“. „Не ми харесва, че вече Българската армия частично не може да си изпълнява задълженията. Ако приемем това, трябва да кажем откога е това вече, трябва да кажем, че това вече е от десетилетия“, заяви той. „В доклада е записано най-подробно и честно недоброто състояние на Въоръжените сили. Докладът е обективен. Съгласен съм изцяло с редакцията на Министерството на отбраната“, коментира Пламен Манушев. „Нашата помощ към министерството и армията ще е с това, че да направим така в следващия бюджет да продължи поетият ангажимент за увеличаване на бюджета на армията“, обясни той. „Ще гласувам „за“ приемането на доклада. Докладът за 2012 година мисля, че не се прие и нищо не се промени с това“, уточни вицеадмирал Манушев. „Призовавам да си спомним дълга си и да помогнем на Министерството на отбраната да продължи напред, какво е било назад няма да ни помогне“, каза още той.\r\nБиляна ИВАНОВА", "date": "2017.09.13", "title": "Вицеадмирал Пламен Манушев: Да се смирим, защото всички сме виновни за състоянието на Въоръжените сили, трябва политически консенсус"}
{"url": "http://www.focus-news.net/news/2017/09/13/2435486/burgas-regionalnata-biblioteka-shte-podari-bezplatna-chitatelska-karta-na-vseki-uchenik-koyto-ya-poseti-na-15-septemvri.html", "text": "Регионална библиотека „Пейо Яворов“ ще подари безплатна читателска карта на всеки ученик, който я посети на 15 септември, съобщиха от пресцентъра на Община Бургас. С този подарък от „Пейо Яворов“ насърчават децата и тийнейджърите да посягат все по-често, не само към задължителната литература, която изучават в училище, но и към хубавата книга.", "date": "2017.09.13", "title": "Бургас: Регионалната библиотека ще подари безплатна читателска карта на всеки ученик, който я посети на 15 септември"}
{"url": "http://www.focus-news.net/news/2017/09/13/2435487/prodalzhava-balgarskoto-uchastie-v-evropeyskoto-izsledvane-na-tsennostite.html", "text": "Правителството одобри предоставянето на 76 300 лева за финансиране участието на България в Европейско изследване на ценностите. Това съобщиха от правителствената информационна служба. Това е най-мащабният европейски изследователски проект в областта на социалните науки, който стои в основата на стотици задълбочени академични анализи и вземането на политически решения на най-високо равнище в ключови периоди от най-новата европейска история.\r\nИзследването се ръководи от Съвет на програмните директори, съставен от водещи учени от най-реномираните европейски университети, аташиран към Института за социални науки в Кьолн, Германия, GESIS, където се пази пълен архив от всички проучвания до този момент. От българска страна от 1990 г. досега програмен директор е проф. Георги Фотев.\r\nУчастието на България дава възможност на страната да продължи да присъства в научната карта на Европа по социални науки за следващите десет години. Данните и извършените на тяхна основа анализи са в основата на редица важни решения както на национално, така и на общоевропейско равнище, тъй като се отнасят до фундаментални въпроси, свързани с европейската идентичност.", "date": "2017.09.13", "title": "Продължава българското участие в Европейското изследване на ценностите"}
{"url": "http://www.focus-news.net/news/2017/09/13/2435488/s-promeni-v-zakona-za-eksportniya-kontrol-se-namalyava-administrativnata-tezhest.html", "text": "Правителството одобри промени в Закона за експортния контрол на продукти, свързани с отбраната, и на изделия, и технологии с двойна употреба. Това съобщиха от правителствената информационна служба. С предлаганите на Народното събрание изменения се прецизират съществуващи текстове с цел тяхното оптимизиране и еднозначното им тълкуване. Освен това се намалява и административната тежест за заявителите чрез отпадане на някои изисквани досега документи. Това са единен идентификационен код, както и удостоверение от съответната териториална дирекция на Националната агенция за приходите за липсата на ликвидни и изискуеми публични вземания. Документите ще бъдат осигурявани по служебен път.\r\nПредложените промени ще доведат до създаването на по-благоприятни условия за бизнеса чрез отпадането, облекчаването и оптимизиране на част от сега действащите административни процедури.", "date": "2017.09.13", "title": "С промени в Закона за експортния контрол се намалява административната тежест"}
{"url": "http://www.focus-news.net/news/2017/09/13/2435489/pravitelstvoto-predlaga-promeni-v-zakona-za-izpalnenie-na-reglament-eo-12362005.html", "text": "Правителството одобри и предлага на Народното събрание промени в Закона за изпълнение на Регламент на Съвета (ЕО) №1236/2005 относно търговията с някои стоки, които биха могли да бъдат използвани с цел прилагане на смъртно наказание, изтезания или други форми на жестоко, нечовешка или унизително отнасяне или наказание. Това съобщиха от правителствената информационна служба. С приетите изменения се въвежда ред за издаване на разрешения за предоставяне на брокерски услуги, транзит и оказване на техническа помощ за стоки с цел предотвратяване случаите на тяхното неправомерно използване.\r\nВъвежда се Генерално разрешение на Съюза за износ. Неговата цел е създаване на единен конкурентноспособен пазар и гарантиране на равни условия за всички износители от Съюза, когато изнасят стоки, описани в Регламента.\r\nС одобряването на проекта отпада изискването заявителят да предоставя актуално удостоверение за вписване в Търговския регистър, копие на решението за първоначална регистрация на търговеца, ЕИК, БУЛСТАТ, както и акт за учредяване на юридическото лице, ако не е търговец, с цел изпълнение на мерките заложени в Решение на Министерски съвет №338/23.06.2017 за намаляване на административната тежест върху гражданите и бизнеса.", "date": "2017.09.13", "title": "Правителството предлага промени в Закона за изпълнение на Регламент (ЕО) 1236/2005"}
{"url": "http://www.focus-news.net/news/2017/09/13/2435490/shumen-trima-sa-kandidatite-za-kmet-na-kmetstvo-tsani-ginchevo-na-predstoyashtite-chastichni-izbori-na-8-oktomvri.html", "text": "Трима са кандидатите за кмет на кметство Цани Гинчево на предстоящите частични избори на 8 октомври. Това съобщи за Радио „Фокус“- Шумен Ивелина Христова, член на Общинска избирателна комисия- Никола Козлево. Това са Павел Динков, издигнат от ГЕРБ, Митко Йорданов Георгиев от ВОЛЯ и Иван Георгиев Добрев, кандидат на БСП. В деня на вота в селото ще бъде разкрита една секция. Избирателите с трайни увреждания, които не им позволяват да упражнят избирателното си право в изборното помещение, но желаят да гласуват с подвижна избирателна кутия, трябва да заявяват желанието си в писмена форма чрез заявление по образец. Заявлението трябва да бъде подписано саморъчно и изпратено по пощата, факс или чрез електронно заявление през интернет страницата на общинската администрация по постоянния адрес или по настоящия адрес, когато е направено искане за вписване в списъка за гласуване по настоящия им адрес не по-късно от 14 дни преди изборния ден или до 23 септември.\r\nИвелина ИВАНОВА", "date": "2017.09.13", "title": "Шумен: Трима са кандидатите за кмет на кметство Цани Гинчево на предстоящите частични избори на 8 октомври"}
{"url": "http://www.focus-news.net/news/2017/09/13/2435491/balgariya-shte-se-prisaedini-kam-ramkova-konventsiya-na-etikata-v-turizma.html", "text": "Министерският съвет одобри проект на Рамкова конвенция на етиката в туризма и проект на Факултативен протокол към нея на Световната организация по туризъм (COT). Това съобщиха от правителствената информационна служба. Това са първите задължителни документи, които организацията някога е съставяла. Съдържанието на Конвенцията е изцяло базирано на Глобалния кодекс на етика в туризма и цели да утвърди ценностите в отрасъла.\r\nРамковата конвенция на етиката в туризма на COT ще налага изпълнението на принципите, заложени в Глобалния кодекс, което досега е било пожелателно. Към момента Глобалният кодекс на етика в туризма е приет от 61 от страните членки на COT. Факултативният протокол, допълващ Рамковата конвенция, създава механизъм за разрешаване на евентуални спорове, възникнали при прилагането на Конвенцията.\r\nПриемането на Рамковата конвенция на етиката в туризма и на Факултативния протокол към нея е предвидено да стане в рамките на 22-ата сесия на Генералната асамблея на COT, която се провежда в гр. Чънду, Китай, в периода 11-16 септември 2017 г.", "date": "2017.09.13", "title": "България ще се присъедини към Рамкова конвенция на етиката в туризма"}
{"url": "http://www.focus-news.net/news/2017/09/13/2435492/sazdava-se-novo-darzhavno-druzhestvo-kam-mms-serdika-sportni-imoti-ead.html", "text": "Правителството одобри създаването на ново държавно дружеството към Министерството на младежта и спорта – „Сердика спортни имоти“ ЕАД. Това съобщиха от правителствената информационна служба. Капиталът на дружеството, на който държавата е едноличен собственик, се формира чрез апортиране на имоти – спортен комплекс „Българска армия“; спортно-тренировъчна база – Панчарево; спортен комплекс „Червено знаме“ и част от спортен комплекс „Къро“. Имотите са собственост на Министерството на младежта и спорта и до този момент не са включени в капитала на нито едно от съществуващите дружества, на които министерството е принципал.\r\nСъздаването на ново дружество ще осигури по-широк кръг от възможности за реализация на тези спортни имоти чрез публично-частно партньорство, отколкото ако бъдат включени в активите на някое от съществуващите вече дружества – „Национална спортна база“ ЕАД и „Академика 2011“ ЕАД", "date": "2017.09.13", "title": "Създава се ново държавно дружество към ММС – „Сердика спортни имоти“ ЕАД"}
{"url": "http://www.focus-news.net/news/2017/09/13/2435493/opredelen-e-izpalnitelyat-na-hotelskoto-nastanyavane-po-vreme-na-balgarskoto-predsedatelstvo-na-saveta-na-es.html", "text": "Фирма „ВГ“ АД бе определена за изпълнител на обществената поръчката с предмет: „Хотелско настаняване за ръководителите на делегации и техните придружители при провеждане на Българското председателство на Съвета на Европейския съюз през 2018 г.“, съобщиха от пресцентъра на Министерството за Българското председателство на Съвета на ЕС 2018. Предложението на участника съответства на изискванията, посочени в техническата спецификация, а общата предложена цена за цялостно изпълнение на поръчката не надхвърля определения финансов ресурс. Постигнатата цена за нощувка с включена закуска е в размер на 217,12 лева без ДДС. Общата цена за цялостно изпълнение на поръчката при 1808 броя нощувки е в размер на 430 249,76 лева с включена закуска, туристически данък и ДДС.\r\nОбществената поръчка беше открита с Решение № ЗОП-01-15/ 03.07.2017 г. на главния секретар на Министерството за Българското председателство на Съвета на Европейския съюз 2018 (МБПСЕС2018). До крайния срок за кандидатстване на 07.08.2017 г. постъпиха три оферти от фирмите - „ОССМО“ АД, „Аргус Травел Интернешънъл“ ЕООД и „ВГ“ АД.\r\nСлед извършване на насрещна проверка за верността на декларираните данни, фирма „Аргус Травел Интернешънъл“ ЕООД беше отстранена заради предоставяне на документи с невярно съдържание. По този повод МБПСЕС2018 ще сезира Агенцията за обществени поръчки по реда на ЗОП.\r\nОстаналите две фирми - „ОССМО“ АД и „ВГ“ АД, бяха допуснати до следващия етап на обществената поръчка – до публично отваряне на ценовите оферти. \r\nСлед извършени проверки от страна на комисията, в ценовото предложение на „ОССМО“ АД са констатирани редица несъответствия. Установено е, че участникът е подал противоречива, невярна и подвеждаща информация с цел доказване на съответствие с предварително обявените условия. В качеството му на посредник на туристически услуги „ОССМО“ АД оферира цена два пъти по-ниска от предлаганата цена за настаняване в 5-зведен хотел от собственик на хотелска база. След поискани допълнителни разяснения от „ОССМО“ АД и след извършване на допълнителни насрещни проверки със съответните хотелски бази, комисията установи категорични несъответствия в предоставените информации. Двата предложени от участника хотела декларират, че категорично отказват да предоставят хотелска база при условията, декларирани от посредника „ОССМО“ АД. Това е причината участникът да бъде отстранен от класирането и МБПСЕС2018 ще сезира Агенцията за обществени поръчки по реда на ЗОП.", "date": "2017.09.13", "title": "Определен е изпълнителят на хотелското настаняване по време на Българското председателство на Съвета на ЕС"}
{"url": "http://www.focus-news.net/news/2017/09/13/2435494/blagoevgrad-obshtina-simitli-se-prisaedinyava-kam-natsionalnata-kampaniya-da-izchistim-balgariya-zaedno-2017.html", "text": "Община Симитли се присъединява към националната кампания „Да изчистим България заедно 2017”. Това съобщи за Радио „Фокус“ - Пирин Таня Тасева, експерт „Връзки с обществеността“ към Община Симитли. Събитието ще се проведе на 16 септември 2017 г. \"Предвиждаме кампанията да се проведе от 9.00 до 17.00 часа на 16 септември. Общинска администрация приканва всички граждани на общината да се включат в кампанията. Организирайте семейството си, приятелите си, колегите си и се присъединете като доброволци към нас на 16 септември“, каза Тасева. Тя добави, че ще се почисти лесопарк „Симитли”, път за сметище в местност Джоов андък. В село Полето ще бъде почистена отбивката за Чешма при разклона, в село Крупник района около параклис „Св. Троица”, в село Черниче - района около парка и детската градина, в село Полена - местността Потока и почистване коритото на реката, в село Брежани - коритото на река Брежанска, ж.к. „Миньор” и района около черквата на селото, в с. Градево - почистване около гробищен парк и центъра на селото около спирките, с. Сушица - централна част на селото, с. Долно Осеново - почистване на река Осенска. „Ако знаете за други места, където има нужда да се почисти, ни информирайте, за да насочим усилия и хора там. Чувалите с отпадъци могат да се поставят в близост до съдовете за смет“, каза Тасева.\r\nЛора КАЛЧЕВА", "date": "2017.09.13", "title": "Благоевград: Община Симитли се присъединява към националната кампания „Да изчистим България заедно 2017”"}
{"url": "http://www.focus-news.net/news/2017/09/13/2435495/mariya-valkanova-zam-kmet-na-asenovgrad-ochakvame-ministerstvo-na-kulturata-da-izgotvi-predpisaniya-za-razkritata-arheologiya-pri-deynostite-po-vodniya-proekt-na-grada.html", "text": "До края на седмицата очакваме представители на инспектората на Министерство на културата да изготвят предписания за разкритата археология при дейностите по водния проект на града. Това каза за Радио „Фокус“ - Пловдив заместник-кметът на Асеновград Мария Вълканова. По думите ѝ ремонтните дейности по проекта в останалите части продължават. „Районът около археологическите артефакти е обезопасен и се охранява“, добави Вълканова. Тя коментира, че ремонтните дейности вървят по график като припомни, че в момента се подменя голяма част от водопроводната мрежа в града. Изпълнението на проект е за срок от 36 месеца.\r\nКристиян ГАРОВ", "date": "2017.09.13", "title": "Мария Вълканова, зам.-кмет на Асеновград: Очакваме Министерство на културата да изготви предписания за разкритата археология при дейностите по водния проект на града"}
{"url": "http://www.focus-news.net/news/2017/09/13/2435496/burgas-motoristi-ot-27-darzhavi-shte-se-vklyuchat-v-parada-na-natsiite-na-16-septemvri.html", "text": "Мотористи от 27 държави ще се включат в Парада на нациите пред Пантеона, от 14.30 до 17.00 часа, на 16 септември, съобщиха от пресцентъра на Община Бургас. 120–те участници ще покажат мощни машини от най-висок клас и луксозни екстри. Организатор на атрактивното събитие е Сдружение „Мото клуб Златно Крило – GWCBG“, със съдействието на Община Бургас. Участниците в Парада на нациите ще са в Бургас по повод 5-та Международна Голд Уинг среща. Община Бургас и Мото клуб „Златно Крило“ канят жителите и гостите на града да разгледат моторите и да се насладят на музикално – артистичната програма на Пантеона.\r\nСдружението „Мото клуб Златно Крило“ е основано през 2010 г. от Ивайло Стефанов и Пламен Петров, с цел популяризиране на мото туризма в България и Европа. Сдружението е член на Европейската Голд Уинг Федерация GWEF, която следващата година ще празнува 40-годишния си юбилей. В GWEF членуват повече от 30 000 мото туристи.", "date": "2017.09.13", "title": "Бургас: Мотористи от 27 държави ще се включат в Парада на нациите на 16 септември"}
{"url": "http://www.focus-news.net/news/2017/09/13/2435497/afp-london-uvelichi-finansovata-pomosht-za-vazstanovyavaneto-na-britanski-virdzhinski-ostrovi.html", "text": "В сряда от правителството в Лондон обявиха, че ще увеличат финансовата помощ за Британски Вирджински острови, които бяха ударени от урагана „Ирма“, предава AFP. Това е съобщено от външния министър Борис Джонсън, по време на неговото посещение в региона.\r\n„Днес обявявам допълнителни 25 млн. паунда в подкрепа на усилията за възстановяване, които се добавят към 32-та млн. паунда, които обявих миналата седмица“, каза Джонсън по време на визитата си.  Цанко Цолов", "date": "2017.09.13", "title": "AFP: Лондон увеличи финансовата помощ за възстановяването на Британски Вирджински острови"}
{"url": "http://www.focus-news.net/news/2017/09/13/2435498/srebra-kaseva-obshtina-kazanlak-osven-satrudnichestvo-v-sferata-na-kulturata-s-pobratimenite-gradove-shte-tarsim-i-ikonomicheski-partnyorstva.html", "text": "На 26 септември делегация от алжирския град Блида ще бъде в Казанлък за подписване на Меморандум за сътрудничество между двата града, каза пред журналисти Сребра Касева, началник-кабинет на кмета. Това предаде кореспондент на Радио „Фокус“. Касева поясни, че ще бъдат проведени и първи разговори между областните управители на Блида и Стара Загора с цел сътрудничество на областно ниво. По време на престоя си в Казанлък делегацията от Алжир ще се запознае с културно-историческите забележителности в района, предвидени са и срещи с казанлъшкия бизнес. „До момента споразуменията и партньорските взаимоотношения с побратимените градове са били основно в сферата на културата, с обмен на творчески състави в рамките на знакови празници за съответните градове. Клаузите за икономическо сътрудничество са нов момент в меморандумите, като освен културен обмен, ще бъдат реализирани и икономически партньорства, от които полза ще има както казанлъшкият бизнес, така и този на побратимените с Казанлък градове“, каза Касева.\r\nМеморандум за сътрудничество ще бъде подписан в края на месец септември между кметовете на Казанлък и италианския град Кремона, с който Казанлък има установени  отношения от десетилетия, но те не са документално оформени до момента. \r\nОт 28 септември до 1 октомври делегация на Община Казанлък  ще посети побратимения град Кочане, Македония, където ще вземе участие в традиционния за града Празник на ориза. В делегацията са включени двама общински служители и един представител на Общинския съвет. С този състав на групата Община Казанлък затвърждава една нова своя практика - в делегации за побратимени градове да бъдат включвани представители на различните дирекции и отдели от администрацията.\r\nТакъв бе и съставът на предходната делегация на Община Казанлък в румънския град Търговище, в която бяха включени двама дългогодишни служители на общинска администрация и един общински съветник. На състоялата се днес в една от залите на Общината пресконференция те споделиха своите впечатления от визитата си в Търговище по повод традиционния празник на града. Разказаха за споделен опит в областта на организация на работата на администрацията в румънския град, както и на отделни институции в него, представиха и подарените на Община Казанлък поздравителен адрес, плакет със символа на Търговище и история на града.\r\nСлавяна ГАЙДАРОВА", "date": "2017.09.13", "title": "Сребра Касева, Община Казанлък: Освен сътрудничество в сферата на културата с побратимените градове, ще търсим и икономически партньорства"}
{"url": "http://www.focus-news.net/news/2017/09/13/2435499/faz-pravitelstvoto-na-frg-privetstva-rechta-na-zhan-klod-yunker-no-ne-poyasni-zashto.html", "text": "Федералното правителство на Германия приветства годишната реч на председателя на Европейската комисия Жан-Клод Юнкер за състоянието на ЕС, пише националният ежедневник Die Frankfurter Allgemeine Zeitung. \r\nОт Берлин обаче отказаха да коментират предложението на люксембургския политик за въвеждане на еврото във всички държави от Общността. Правителственият говорител Щефан Зайберт заяви единствено, че състоянието в Европа към настоящия момент е много по-добро, отколкото година по-рано.  Тереза Герова", "date": "2017.09.13", "title": "FAZ: Правителството на ФРГ приветства речта на Жан-Клод Юнкер – но не поясни защо"}
{"url": "http://www.focus-news.net/news/2017/09/13/2435500/ep-podkrepi-planovete-gorite-da-poglashtat-poveche-co2.html", "text": "В сряда Парламентът подкрепи плановете за засилване на капацитета на горите за поглъщане на CO2 и намаляване на парниковите газове с цел борба с климатичните промени. Това се казва в съобщение от пресслужбата на ЕП.\r\nЕвродепутатите одобриха законодателно предложение, според което държавите от ЕС трябва да гарантират баланс между емисиите и поглъщането на CO2. \r\nЕвродепутатите подсилиха тези разпоредби, като добавиха, че държавите членки трябва да увеличат поглъщането на CO2 като компенсация за емисиите до 2030 г. в съответствие с дългосрочните цели на ЕС и Парижкото споразумение. \r\nАко поглъщането на CO2 е по-голямо от емисиите от експлоатацията на земи за първите пет години, разликата може да бъде спестена под формата на кредити и използвана по-късно за постигане на целите на втория петгодишен период. Държавите членки може също така да използват част от тези кредити за постигане на целите за намаляване на емисиите по регламента на за споделяне на усилията. \r\nПродуктите от добита дървесина като дървени строителни материали и мебели също задържат CO2, тъй като те изолират въглерод, който е бил абсорбиран от дърветата, докато те са расли. Включването им в законодателното предложение ще насърчи държавите членки да развият потреблението на продукти от добита дървесина. Ограничението за ползването на кредити за горско управление ще бъде увеличено от 3,5% (както предлага Комисията) до 7%, за да позволи включването на допълнителни кредити от тези категории. \r\nДържавите членки ще докладват ежегодно своите емисии. Целта е да се постигне балансиране на емисиите и тяхното поглъщане в рамките на два петгодишни периода: 2021 – 2025 г. и 2026 – 2030 г.. Ако някоя държава членка не постигне тази цел в някой от двата периода, нейният недостиг ще бъде изваден от квотата ѝ по регламента за споделяне на усилията. \r\nДокладчикът Норберт Линс (ЕНП, Германия) каза: „С този регламент полагаме основите на по-широка оценка на ролята, която играят горите на Европа в подкрепа на изпълнението на Парижкото споразумение. Устойчивото управление на горите е от ключово значение. По този начин ние можем да постигнем и намаляване на климатичните промени, и засилване на нашата биоикономика“. \r\nТой добави: „Създаваме солидна и сериозна отчетност, която може да бъде модел за останалата част от света. Убеден съм, че тази система няма да застраши огромната мултифункционалност на земеделието и горското стопанство“. \r\nДокладът беше приета с 532 гласа „за“ срещу 144 „против“, при 20 „въздържал се“. Парламентът и Съветът на министрите ще влязат в преговори, за да приемат общ текст на първо четене, след като Съветът изложи позицията си по предложението. \r\nРавнищата за всяка държава членка ще бъдат определени на основата на „референтно ниво за горите“. Това е оценка на средното годишно нетно равнище на емисии или тяхното поглъщане в резултат на експлоатацията на горски площи в рамките на територията на държавата членка. Според евродепутатите то трябва да бъде основано на документирани управленски практики между 2000 и 2012 г., докато Комисията предлага по-ранен период: 1990 – 2009 г. \r\nЕмисии, които са извън контрола на държавите членки, като например при горски пожари, може да бъдат изключвани при отчитането. За да не се създават възможности за злоупотреба, предложените правила ограничават това изключение. \r\nЗемеползването и горското стопанство включват експлоатацията на почви, дървета, растения, биомаса и дървесина и имат уникална възможност да допринесат за солидна политика по изменение на климата, тъй като секторът е не само източник на парникови газове, а също така може да поглъща CO2 от атмосферата. Горите в ЕС абсорбират почти 10% от всички емисии на парникови газове в ЕС. \r\nЗаконодателното предложение, което е част от климатичния пакет, представен от Европейската комисия през юли 2016 г., предлага емисиите и поглъщането на парникови газове от земеползването, горското стопанство и торфищата да бъдат интегрирани в климатичната и енергийната рамка за 2030 г.", "date": "2017.09.13", "title": "ЕП подкрепи плановете горите да поглъщат повече CO2"}
{"url": "http://www.focus-news.net/news/2017/09/13/2435501/blagoevgrad-na-18-septemvri-shte-bade-dadeno-nachaloto-na-proekt-za-razshiryavane-i-modernizatsiya-na-blagoevgradska-profesionalna-gimnaziya.html", "text": "Започва изграждането на триетажна пристройка по проект „Инвестиции в подобряване качеството на образователната среда в Благоевградска професионална гимназия”. Това съобщиха от пресцентъра на Община Благоевград. На 18 септември 2017 г., от 11.00 часа, в двора на Благоевградска професионална гимназия ще се проведе официална церемония „Първа копка“ за успешен старт на проект „Инвестиции в подобряване качеството на образователната среда в Благоевградска професионална гимназия”, Административен Договор № BG16RFOP001-3.002-0030-C01/12.12.2017 г., финансиран по Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие. Общата стойност на проекта е 1 399 509.62 лв. (100% БФП), от които 1 189 583.18 лв. финансиране от ЕС (ЕФРР), представляващи 85% от БФП и 209 926.44 лв. национално съфинансиране (УО на ОПРР), представляващи 15% от БФП. Основната цел е подобряване качеството на образователната среда, създаване на условия за по-ефективно протичане на образователния процес и повишаване на привлекателността му сред учениците и осигуряване на съвременни условия за обучение. Проектът предвижда разширяване и модернизация на учебно-производствената база на гимназията, чрез изграждане на триетажна постройка, предназначена за създаване на специализирани кабинети, работилници, лаборатории и физкултурен салон. С цел осигуряване на условия за по-добро практическо обучение на гимназистите, изцяло ще се оборудват новоизградените физкултурен салон и работилница по специалност “Автомобилна мехатроника”. Срокът за изпълнение на проекта е 18 месеца.", "date": "2017.09.13", "title": "Благоевград: На 18 септември ще бъде дадено началото на проект за разширяване и модернизация на Благоевградска професионална гимназия"}
{"url": "http://www.focus-news.net/news/2017/09/13/2435502/sastoyanieto-na-es-da-se-vazpolzvame-ot-nabranata-skorost-za-formirane-na-ambitsiozna-viziya-za-badeshteto.html", "text": "Политическите групи приветстваха амбициозната визия на председателя на ЕК Жан-Клод Юнкер за силна и обединена Европа 2025. Това стана по време на годишния дебат за състоянието на ЕС днес. Това се казва в съобщение от пресслужбата на ЕП.\r\nПланове в областта на отбраната, сигурността, законната миграция, международната търговия, социалното равенство и подсилването на бюджетния капацитет на ЕС и демократичното вземане на решения бяха сред темите, засегнати от лидерите на политическите групи по време на тричасовия дебат. \r\nПредседателят на Парламента Антонио Таяни приветства с добре дошли председателя на Комисията Жан-Клод Юнкер, останалите комисари и естонското председателство на Съвета за годишния дебат за състоянието на Европейския съюз. Той подчерта очакванията на гражданите за повече сътрудничество между институциите на ЕС и държавите членки в областта на миграцията, тероризма, икономическия растеж и социалните права. \r\nЮнкер каза, че бюджетната стабилност, повечето заети хора от когато и да е било преди и продължаващото икономическо възстановяване отварят възможността за амбициозни реформи на ЕС, изграден на свободата, равните права и върховенството на закона. \r\nЮнкер обяви своите предложения за европейски министър на финансите, законни начини за миграция, киберсигурност, свобода и права на работниците, международна търговия, отбрана, които трябва да бъдат обсъдени и приети от Парламента и Съвета преди края на настоящия мандат. За да бъде ЕС по-силен, той би искал председателството на Европейския съвет и Европейската комисия да бъде поето от водещия кандидат, получил най-много гласове от гражданите на ЕС на следващите европейски избори през юни 2019 г. \r\nПредседателят на групата на ЕНП Манфред Вебер (Германия) приветства визията на г-н Юнкер за по-задълбочен ЕС: „Светът не ни чака“. Но той също така подчерта тревогите на хората относно глобализацията: „...трябва ни социална пазарна икономика..., както и „да осигурим нашите граници и да спрем незаконната миграция“. Хората са шокирани от случващото се в Турция: „Турция не може да стане пълноправен член на ЕС“. И хората се страхуват, когато погледнат на изток: „Имаме нужда от европейски отбранителен съюз, за да защитим европейския начин на живот“, каза г-н Вебер и също така подкрепи спирането на Северен поток II. \r\nЛидерът на С&Д Джани Питела (Италия) предложи държавите членки на ЕС да ударят всички мултинационални компании, които мамят данъчните власти, като ги задължат да изплатят дължимите данъци, да приемат мерки срещу използването на младите хора и „детска гаранция“, която да осигури образование и подслон за всички деца в ЕС. Относно миграцията той призова Европейската комисия да има смелостта да отвори законни канали, тъй като само затварянето на незаконните не е достатъчно. \r\nСайед Камал (ЕКР, Великобритания) подчерта, че ако Европа наистина иска да защити гражданите си, тя не може да бъде протекционистка. За да може европейската икономика да процъфтява, трябва да създадем повече възможности, а не повече регулации, каза той и добави: „Не плановете за растеж на ЕС създават работни места. Бизнесите създават работни места“. Хората извън Европейския парламент искат да знаят, че ние „...продължаваме да укрепваме кораба и няма да го насочим към нови бури...“, заключи той. \r\nЛидерът на АЛДЕ Ги Верхофстад (Белгия) каза, че речта на г-н Юнкер е била „пълна с визия и амбиции за 2019 г.“ до голяма степен, защото много неща са се променили, след като напредъкът на популистите забуксува и спря в Австрия, Нидерландия и Франция. Той каза: „Всички сте добре дошли на страната на разума!“. Верхофстад добави, че мнозинството от гражданите на ЕС искат повече европейски действия, а „само Найджъл Фараж още не е разбрал това“. Той подчерта, че „ЕС е необходим, за да се противопоставим на правителства на алтернативното дясно“. \r\nПатрик Льо Ярик (заместник-председател на ЕОЛ/СЗЛ) предложи превръщането на Фонда за стратегически инвестиции в голям социален и екологичен фонд. Той добави: „Има спешна нужда да се излезе от ЕС на конкуренцията и да се изгради един Европейски съюз, който да комбинира социалния хуманизъм и екологичния напредък със справедлива директива за командированите работници, минимални работни заплати, социална защита, премахване на бедността и равенство между мъжете и жените“. \r\nФилип Ламбертс (Белгия), съпредседател на Зелените, се застъпи за „помиряване на европейските граждани със самата идея на ЕС“. За целта речта на г-н Юнкер е трябвало да се прицели в „намаляването на неравенствата“, „ограничаването на екологичните последици“, „преориентирането на търговската политика“, „замразяването на СЕТА“, „забраната на „Глифозат“ и затягането на дефиницията за ендокринните дисруптори“. \r\nНайджъл Фараж (ЕСПД, Великобритания) заяви: „Вие не сте научили нищо от Брекзит“. Той критикува предложенията на г-н Юнкер за задълбочаване на европейската интеграция без съгласието на хората. Според него отношението на Европейската комисия към Полша и Унгария напомня за бившия съветски режим. \r\nХаралд Вилимски (ЕНС, Австрия) подчерта, че неговата партия не иска „провалилото се“ евро да се разширява и е против отбранителния съюз и свободата на движение на работници в ЕС. Той заключи, че вътрешните граници трябва да бъдат запазени, за да се спрат „милиони африканци и араби, които ще залеят Европейския съюз“.", "date": "2017.09.13", "title": "Състоянието на ЕС: Да се възползваме от набраната скорост за формиране на амбициозна визия за бъдещето"}
{"url": "http://www.focus-news.net/news/2017/09/13/2435503/razgrad-bus-i-lek-avtomobil-sa-katastrofirali-na-glaven-pat-shumen-razgrad.html", "text": "Катастрофа между бус и лек автомобил е станала преди минути на главен път Шумен-Разград в района на село Бели Лом, съобщиха от пресцентъра на ОДМВР - Разград. По предварителни данни има двама пострадали. В момента пътни полицаи и експерти обработват местопроизшествието. Движението в отсечката е затруднено.", "date": "2017.09.13", "title": "Разград: Бус и лек автомобил са катастрофирали на главен път Шумен-Разград"}
{"url": "http://www.focus-news.net/news/2017/09/13/2435504/kmetat-na-sofiya-yordanka-fandakova-vze-uchastie-v-sreshta-s-direktorite-na-stolichni-detski-gradini.html", "text": "Кметът на София Йорданка Фандъкова взе участие в среща с директорите на столични детски градини. Това съобщиха от пресцентъра на Столична община. Срещата е организирана от Дирекция „Образование“ и на нея присъстваха зам.-кметът Тодор Чобанов и Ваня Кастрева- директор на регионалното управление по образование в София. „Директорите на детски градини имат задачата да обединят екипите си и заедно със родителите да осигурят най-добрите условия за отглеждане и възпитание на децата. За да се изгради доверие,  е важна активната комуникация между учителите и родителите“,  каза пред участниците в срещата столичният кмет и подчерта, че родителите очакват завишен контрол върху дейността от страна на  директорите. \r\nСтоличната община продължава да инвестира в строителството на нови сгради на детски градини, припомни Фандъкова.  В момента се изграждат шест нови сгради, като предстои три от тях–детските градини в Бояна, „Красна поляна“ и „Люлин“ да бъдат готови до края на тази година.", "date": "2017.09.13", "title": "Кметът на София Йорданка Фандъкова взе участие в среща с директорите на столични детски градини"}
{"url": "http://www.focus-news.net/news/2017/09/13/2435505/gabrovo-16-mobilni-ekipa-rabotyat-na-teritoriyata-na-oblastta-za-obhvashtane-na-detsata-i-uchenitsite-v-obrazovatelnata-sistema.html", "text": "16 мобилни екипа търсят необхванати в учебния процес ученици на територията на област Габрово. Това каза за Радио „Фокус“ – Велико Търново Георги Маринов, началник на Регионалното управление по образование в Габрово. Екипите са разпределени и в четирите общини. Общият брой на експертите, включени в тях, е 78. В специализираните групи има представители на РУО, на Отдел „Закрила на детето“, на неправителствения сектор, на общините, на Дирекциите „Социално подпомагане“ и на Областната дирекция на МВР. Георги Маринов съобщи, че екипите са стартирали дейността си още миналата седмица, като и днес работят на терен. В момента се обработват всички събрани данни. Началникът на РУО – Габрово изрази надежда до 15 септември да бъдат обходени по-голямата част от адресите. На база на предоставената от ГРАО информация, членовете на екипите трябва да отидат на адреса, да говорят с родители или близки и да установят дали детето е записано в училище на територията на областта. Георги Маринов отбеляза, че основна причина за отпадането на ученици е емигрирането им в чужбина. Той съобщи, че броят на необхванатите в учебния процес ученици, през миналата година, е бил 94.\r\nНадежда КРЪСТЕВА", "date": "2017.09.13", "title": "Габрово: 16 мобилни екипа работят на територията на областта за обхващане на децата и учениците в образователната система"}
{"url": "http://www.focus-news.net/news/2017/09/13/2435506/vratsa-uslovna-prisada-poluchi-mladezh-prichinil-katastrofa-sas-zaginal.html", "text": "Врачанският окръжен съд е признал за виновен подсъдимия Хр. Христов (на 18 години) за извършено от него престъпление по транспорта, при което по непредпазливост била причинена смъртта на млад мъж. Съдебното производство пред първата инстанция се е провело при съкратено съдебно следствие. Това съобщиха от пресцентъра на Апелативна прокуратура - София.\r\nНа 24 декември 2016 г., към 14:20 ч., на пътя между селата Галово и Селановци, подсъдимият управлявал лек автомобил „Ауди Купе 2.0“. Към онзи момент той бил непълнолетен и нямал необходимата правоспособност за шофиране. \r\nПо време на движението Христов нарушил правилата на ЗДвП, като не контролирал непрекъснато управлявания от него автомобил. В резултат на тези негови действия превозното средство загубило напречна устойчивост, като занесло, напуснало платното вдясно и се ударило в крайпътно дърво. \r\nВ предизвиканото от подсъдимия Христов пътно-транспортно произшествие загинал мъж на двадесет и една години, а на други две пострадали лица била причинена средна телесна повреда. \r\nНаложеното от съда наказание на Хр. Христов е две години „лишаване от свобода“, изпълнението на което е отложено за срок от три години. То е определено с оглед възрастта на подсъдимия и пълното признаване от него на фактите, изложени в обстоятелствената част на обвинителния акт на Окръжна прокуратура – Враца.", "date": "2017.09.13", "title": "Враца: Условна присъда получи младеж, причинил катастрофа със загинал"}
{"url": "http://www.focus-news.net/news/2017/09/13/2435507/parlamentarnata-komisiya-po-otbrana-prie-doklad-za-sastoyanieto-na-otbranata-i-vaorazhenite-sili-prez-2016-godina.html", "text": "Парламентарната комисия по отбрана прие Доклад за състоянието на отбраната и въоръжените сили на Р България през 2016 година, предаде репортер на Агенция „Фокус“. „За“ гласуваха 11 народни представители, против бяха петима, а трима се въздържаха. Предстои обсъждането на доклада в Народното събрание. Комисията продължава с обсъждане на Годишния доклад за състоянието на националната сигурност.\r\nНа заседанието на комисията депутатът от „Обединени патриоти“ Милен Михов обясни, че докладът на Министерски съвет е много по-откровен и критичен от този на служебния кабинет. Симеон Симеонов от ДПС коментира, че трябва да се направи всичко възможно да има промяна в армията, да ѝ бъде отделено сериозно внимание, за да се готвят военнослужещите, както трябва. Борис Вангелов от „Обединени патриоти“ заяви, че българите, като обичащи своята армия, искат да видят най-после пълен консенсус между всички политически сили, за да започне нов етап в развитието на Въоръжените сили. Христо Гаджев от ГЕРБ посочи, че увеличаването на заплатите трябва да бъде основен приоритет за Министерството на отбраната и на парламента. Николай Цонков от БСП коментира, че състоянието на Въоръжените сили е повече от критично и трябват спешни мерки. „Недостатъчното ресурсно осигуряване на Въоръжените сили остава военните формирования в изключително тежко състояние“, заяви той.\r\nБиляна ИВАНОВА", "date": "2017.09.13", "title": "Парламентарната комисия по отбрана прие Доклад за състоянието на отбраната и въоръжените сили през 2016 година"}
{"url": "http://www.focus-news.net/news/2017/09/13/2435508/nad-2-000-zhiteli-na-septemvri-se-obyaviha-sreshtu-opitite-za-zlepostavyane-na-kmeta-na-obshtinata-marin-rachev-v-otvoreno-pismo-do-premiera-boyko-borisov.html", "text": "Гражданите на Септември категорично осъждат опитите на определени лица от местната опозиция за дискредитиране на кмета на Общината Марин Рачев и неговия екип. Това се посочва в отворено писмо до председателя на ГЕРБ Бойко Борисов и заместник-председателя на партията Цветан Цветанов, подписано от над 2 000 жители на общината, съобщиха от пресцентъра на ПП ГЕРБ. „С подписите си под този текст категорично заявяваме, че кметът Рачев и неговия екип са хора, които се ползват с доверието на обществото. Целенасочените внушения по техен адрес, които опозицията в Септември лансира в публичното пространство, имат за цел да го злепоставят пред вас и по този начин да отслабят полученото доверие от ПП ГЕРБ към него“, пише още в отвореното писмо. Подписката в подкрепа на кмета беше предадена на заместник-председателя на ГЕРБ Цветан Цветанов от общинския координатор на ГЕРБ-Септември Атанас Узунов и народния представител от ГЕРБ-Пазарджик Даниела Малешкова. В писмото се посочва още, че атаките срещу кмета на Септември идват от лица от БСП, които в безсилието си залагат не на реални политики, а на манипулации и откровени лъжи. „Ние, гражданите на Септември, заявяваме, че не желаем да влизаме в конфликт с политически опоненти на кмета и неговия екип, но това не значи, че сме съгласни и сме се примирили с наглото им и безпринципно поведение. Стоим твърдо зад кмета на Община Септември Марин Рачев и напълно подкрепяме, водената от него политика на местно ниво“, пишат още жителите на общината в писмото си до Борисов и Цветанов.", "date": "2017.09.13", "title": "Над 2 000 жители на Септември се обявиха срещу опитите за злепоставяне на кмета на Общината Марин Рачев в отворено писмо до премиера Бойко Борисов"}
{"url": "http://www.focus-news.net/news/2017/09/13/2435509/veliko-tarnovo-premahnato-be-opasno-darvo-v-dvora-na-detska-gradina-zdravets.html", "text": "Дърво в двора на великотърновската детска градина „Здравец“, опасно наклонено към сградата, бе премахнато с цел гарантиране на безопасността, съобщиха от пресцентъра на Община Велико Търново. Сигналът е подаден от ръководството на учебното заведение на тел. 112, във вечерните часове на 12 септември. Екип на регионалната дирекция на пожарната извършва проверка на място и установява, че действително съществува риск за покривната конструкция. Освен това са констатирани и счупвания на клони. \r\nСлед преценка дейността по премахване на дървото е възложена на общинското предприятие „Зелени системи“. При постъпване на предложение от ръководството на детската градина теренът, където бе растителният вид, ще бъде допълнително облагороден и залесен чрез засаждане на нови дървета.", "date": "2017.09.13", "title": "Велико Търново: Премахнато бе опасно дърво в двора на детска градина „Здравец“"}
{"url": "http://www.focus-news.net/news/2017/09/13/2435510/inzh-damyan-damyanov-yuzdp-nyama-opasnost-za-gorata-v-blizost-do-goryashtoto-smetishte-na-simitli.html", "text": "Няма опасност за гората, която е в близост до пожара на сметището на град Симитли. Това съобщи за Радио „Фокус“ – Пирин инж. Дамян Дамянов, директор на Югозападно държавно предприятие. По думите му е направена полоса с булдозер, за да се спре разпространението и са взети всички необходими мерки. Инж. Дамянов каза, че продължават дейностите по гасене на пожара на сметището.\r\nЛора КАЛЧЕВА", "date": "2017.09.13", "title": "Инж. Дамян Дамянов, ЮЗДП: Няма опасност за гората в близост до горящото сметище на Симитли"}
{"url": "http://www.focus-news.net/news/2017/09/13/2435511/shumen-riosv-e-konstatirala-zamarsyavane-na-vodite-na-reka-provadiyska-v-rayona-na-kaspichan.html", "text": "РИОСВ - Шумен е констатирала замърсяване на водите на река Провадийска в района на Каспичан. Това съобщиха от Регионалната инспекция по околната среда и водите - Шумен. След сигнал за замърсяване на река Провадийска, РИОСВ – Шумен извърши незабавна проверка с участието на експерти от Басейнова дирекция „Черноморски район“ и Регионалната лаборатория към ИАОС в Шумен. Констатирано е нерегламентирано заустване на отпадъчни води с частици от зеленчуци с интензивен червеникав цвят от „Айсис“ ООД в Каспичан. При проверката са взети водни проби от две точки. При точка 1, регламентирана чрез издадено разрешително за заустване водите са били видомо чисти. Взетите водни проби от точка 2 показват силно замърсени с червениково-кафяв цвят и частици от зеленчуци – пипер, домати и семена от тях. По заявка на Басейновата дирекция е взета водна проба и от р. Провадийска след Каспичан за установяване степента на замърсяване. На предприятието замърсител – консервната фабрика „Айсис“ ООД в Каспичан са дадени предписания да преустанови изтичането на отпадъчни води в реката и да се затапи тръбата за нерегламентирано изпускане на отпадъчни води. След предоставяне на резултатите от РЛ – Шумен предстои съставянето на акт за установяване на административно нарушение и издаване на санкция за нарушаване на Закона за водите за нерегламентирано заустване и замърсяване с отпадъчни води.", "date": "2017.09.13", "title": "Шумен: РИОСВ е констатирала замърсяване на водите на река Провадийска в района на Каспичан"}
{"url": "http://www.focus-news.net/news/2017/09/13/2435512/hurriyet-ima-li-polozhitelen-efekt-za-turizma-prodalzhitelnata-vakantsiya-v-turtsiyai.html", "text": "Около 20 млн. души се очаква да пътуват в Турция по време на най-големия мюсюлмански празник - Курбан байрам, след като властите взеха решение да увеличат почивните дни около него. Транспортната индустрия без съмнение ще се възползва от решението на правителството в Анкара да удължи ваканционния сезон, но представителите на туристическия бранш имат сериозни опасения, че почиващите ще пристигнат в курортите с ограничен бюджет, пише турският вестник Hurriyet.\r\nСобствениците на хотели и ресторанти на остров Алибей (Джунда) не са очаровани от идеята за по-дълъг престой на туристите, които са отделили минимални средства за почивката си, или дори са взели банков кредит за нея, съобщава Радио „Фокус“ в рубриката „Балкански туристически часовник“.\r\nЗаетите в бранша споделят, че през последните години броят на почиващите на острова се е увеличил значително. Тенденцията обаче не носи желания ефект, тъй като по-платежоспособните туристи избягват претъпканите курорти, а новите групи предпочитат да ограничат разходите при престоя си. В резултат хотелиерите и ресторантьорите на острова не отчитат по-големи приходи.  Тереза Герова", "date": "2017.09.13", "title": "Hurriyet: Има ли положителен ефект за туризма продължителната ваканция в Турция?"}
{"url": "http://www.focus-news.net/news/2017/09/13/2435513/stara-zagora-uchilishtata-i-detskite-gradini-sa-v-gotovnost-za-parviya-ucheben-den.html", "text": "Училищата и детските градини в Стара Загора са в готовност за първия учебен ден от новата учебна 2017/2018 година. Всички първокласници в Стара Загора ще получат книжка с приказки и поздрав от кмета на Община Стара Загора Живко Тодоров, с пожелание за успешен старт и ползотворна учебна година. Тази година за първи път училищния праг ще прекрачат 1511 ученици в първи клас, разпределени в 70 паралелки. Това съобщиха от пресцентъра на oбщината.\r\nОт Футболен клуб „Берое“ ще зарадват малчуганите с по 2 футболни топки за всяка паралелка I клас и тетрадка с постиженията на отбора. \r\nОбщо 14 457 ученици ще започнат новата учебна 2017/2018 година, които ще учат в 653 паралелки, разпределени в 33 училища (8 в селата).\r\nУчебниците и помагалата за децата от подготвителните групи и  до 7 клас са безплатни, съобщи Пенка Чавдарова, началник на общинския отдел „Образование“. Общо 4417 са децата, посещаващи 27-те детски градини в общината, от които 1103 са в 1-ва група, уточни тя.\r\nОсигурен е три вида транспорт за учениците – специализиран, собствен и по транспортната схема – организиран.\r\nПо Интегрирания план за градско възстановяване и развитие на Стара Загора, с финансиране по ОП „Регионално  развитие“, предстоят ремонти на ЕГ „Р. Ролан“, СУ „Иван Вазов“, IX-то ОУ, СУ „Железник“, и детските градини № 1 и № 52. Детска градина №2 ще бъде ремонтирана със средства  от капиталовата програма на общината.\r\nС финансиране по ОП „Региони в растеж“ се ремонтират Търговската гимназия и Професионалната гимназия по ветеринарна медицина. Ремонтните дейности трябва да приключат за 90 дни.\r\nИзвършени са ремонти и за сметка на собствените бюджети в учебните заведения и детски градини.", "date": "2017.09.13", "title": "Стара Загора: Училищата и детските градини са в готовност за първия учебен ден"}
{"url": "http://www.focus-news.net/news/2017/09/13/2435514/smolyan-rzi-izvarshi-proverki-na-zdravno-higiennite-usloviya-v-uchilishtata-predi-nachaloto-na-novata-uchebna-godina-vsichki-uchilishta-otgovaryat-na-iziskvaniya.html", "text": "Извършените от служители на Регионална здравна инспекция – Смолян проверки за готовността на училищата за първия учебен ден показват, че всички отговарят на здравно-хигиенните изисквания. Това съобщиха от пресцентъра на РЗИ - Смолян. Изпълнени са издадените в края на миналата учебна година 14 предписания на училища за: освежаване на класните стаи, кабинети, коридори, физкултурни салони и съблекални към тях, за изкърпване на мазилки по стени, тавани, цокли и извършване на блажно боядисване, за подмяна на амортизирани подови настилки и ремонт на санитарни възли. Осигурени са и ергономични столове в компютърните зали. В три училища и едно ученическо общежитие сроковете за изпълнение на предписанията са удължени поради липса на квалифицирана работна ръка и очаквано финансиране на дейностите по проекти. Изпълнението на строително–ремонтните работи няма да възпрепятства учебния процес. Съществуващите 38 здравни кабинети в училищата и 40 в детските градини са регистрирани и оборудвани съгласно здравно–хигиенните изисквания. В 25 детски заведения няма здравни кабинети. Според броя деца в една част от тях е осигурен медицински специалист в определени дни от седмицата, а в други при необходимост ще се търси личния лекар. Учебната 2017/2018 г. започва с промени в Наредба №10 от 2014 г. за здравните изисквания при изготвяне и спазване на седмичните учебни разписания. Основен акцент е изискването за включване в учебната програма на всички избираеми часове и подреждането им съобразно конкретни групи по компетентности. Влиза в сила и нов ред за издаване на медицински бележки за учениците. Те трябва да съдържат номер на документа за преглед, диагноза с посочен код на заболяването и уникалния идентификационен номер на лекаря. Последният е длъжен да предостави необходимата информация на контролиращите го инспектори от РЗИ и ИАМО. За превенция на констатираните при годишните профилактични прегледи на децата и учениците най-чести заболявания (инфекции на горните дихателни пътища, затлъстяване, нарушения в зрението и гръбначни изкривявания) специалистите от РЗИ ще продължат активно да работят в областта на здравното възпитание и изграждането на здравословни навици. Още в първия учебен ден първокласниците от малките основни училища ще получат като подарък от нас „Здравно букварче”, а медицинските специалисти, обслужващи учебните звена ще могат да повишат знанията си в областта на превенцията на хиподинамията и на гръбначните изкривявания чрез организираното от РЗИ еднодневно обучение в началото на месец октомври в областния град. “И през новата учебна година ще продължим оказването на методична помощ в сферата на здравословното хранене както и контролът върху менютата и предлаганата храна в детските заведения, ученическите столове и павилионите. През изтеклата година за установени нарушения, свързани с предлагане на забранени храни са издадени 4 предписания и са съставени 4 акта“, заявява директорът на РЗИ – Смолян д-р Мими Кубатева и пожелава новата учебна година да бъде здрава и успешна!", "date": "2017.09.13", "title": "Смолян: РЗИ извърши проверки на здравно-хигиенните условия в училищата преди началото на новата учебна година, всички училища отговарят на изисквания"}
{"url": "http://www.focus-news.net/news/2017/09/13/2435515/ministarat-na-otbranata-krasimir-karakachanov-dade-visoka-otsenka-na-voennopolitseyskoto-uchenie-otvad-horizonta-2017.html", "text": "Министърът на отбраната Красимир Каракачанов наблюдава днес, 13 септември, заключителния етап на военнополицейското учение \"Отвъд хоризонта 2017\", което се провежда на Учебен полигон \"Ново село\" в периода 10-16 септември. Той даде висока оценка на демонстрираните способности и подчерта, че подобни учения създават умения и възможности на личния състав, които при необходимост могат да бъдат ефикасно използвани. Това съобщиха от пресцентъра на министерството.\r\n\"България взима необходимите мерки срещу съвременните заплахи, най-вече чрез подготовка на специализираните си сили, част от която е и наблюдаваното днес учение\", заяви министърът на отбраната. \r\n\"Това, което беше демонстрирано, е плод на извънредни усилия и на извънреден труд, за което много благодаря на военните полицаи. Винаги съм разчитал на тях, а мога да уверя и обществото, че може да разчита както на тях, така и на Въоръжените сили като цяло\", каза още министър Каракачанов. Той подчерта важността на демонстрираното по време на \"Отвъд хоризонта 2017\" сътрудничество между министерствата на отбраната и на вътрешните работи, както и между военнослужещите от българските и румънските въоръжени сили.\r\nВ отговор на журналистически въпрос за мигрантската вълна министър Каракачанов заяви, че макар и намаляла, тя реално не е спирала. \"Само за периода от 14 август, когато Специалните сили се върнаха на границата, до преди няколко дни има около 240 предотвратени опита за преминаване на наша територия\", каза той и уточни, че потокът от хора се пренасочва и променя маршрутите и големината на групите.\r\nПо време на деня за посещение на официални гости и медии на учението, който се проведе днес, бяха демонстрирани прочистване на сграда от терористи, взели заложници, охрана на ВИП лице, реагиране на засада и извеждането му на безопасно място по алтернативен маршрут, както и проверка на автомобили на изграден временен контролно-пропускателен пост извън населено място.\r\nВ \"Отвъд хоризонта 2017\" участват военнослужещи от Служба \"Военна полиция\" и служители от Специализирания отряд за борба с тероризма в Министерството на вътрешните работи, както и 22-ма военнослужещи от въоръжените сили на Румъния с щатно въоръжение и техника. Командно-щабното учение е част от подготовката на декларираната пред Силите за отговор на Европейския съюз рота \"Военна полиция\", която ще поеме дежурство от 1 януари 2018 г.", "date": "2017.09.13", "title": "Министърът на отбраната Красимир Каракачанов даде висока оценка на военнополицейското учение \"Отвъд хоризонта 2017\""}
{"url": "http://www.focus-news.net/news/2017/09/13/2435516/burgas-za-poredna-godina-v-grada-shte-se-provede-anti-spin-kampaniya.html", "text": "В града за поредна година ще се проведе общинската анти СПИН кампания. Тя ще започне на 14 септември, съобщиха от пресцентъра на Община Бургас. Събитията в нея ще се проведат на пл. „Тройката“ от 10.30 часа до 12.30 часа. Те са организирани от отдел „Спорт, превенции и младежки дейности“ в партньорство с Регионалната здравна инспекция, Сдружение „Доза обич“ и доброволци на Общински младежки клуб „J.J.Cool A“.\r\nДейностите в Кампанията се изпълняват съвместно с: Регионална здравна инспекция, Сдружение „Доза обич“ и доброволци на Общински младежки клуб „J.J.Cool A“.", "date": "2017.09.13", "title": "Бургас: За поредна година в града ще се проведе анти СПИН кампания"}
{"url": "http://www.focus-news.net/news/2017/09/13/2435517/savetnitsi-na-erdogan-se-skaraha-za-ravnishteto-na-valutniya-kurs-na-turskata-lira.html", "text": "Двама съветници на президента Реджеп Тайип Ердоган се скараха в ефир за нивото на разменния курс на турската лира, информира електронното издание на вестник „Джумхуриет”. Главният съветник на Ердоган – Бюлент Гедикли, определи своя „по-нисш” колега Джемил Ертем като „малко неопитен”. Поводът за гнева му са оценките на последния, че „е погрешно да се твърди, че валутният курс на турската лира е нисък, а тя трябва още повече да се обезцени”. Мнението на главния съветник е точно обратното. А именно, че „по-нататъшното падане на курса на турската лира е рисковано и Централната банка непременно трябва да направи интервенция на валутния пазар.”. \r\nОт своя страна, според министъра на икономиката Нихат Зейбекчи в момента валутният курс на турската лира е на приемливо равнище”, посочва още „Джумхуриет”. Георги Димов", "date": "2017.09.13", "title": "Съветници на Ердоган се скараха за равнището на валутния курс на турската лира"}
{"url": "http://www.focus-news.net/news/2017/09/13/2435518/pazardzhik-uslovna-prisada-poluchi-shofyor-na-kamion-prichinil-smartta-na-edin-chovek-i-sredna-telesna-povreda-na-drug.html", "text": "Окръжен съд – Пазарджик призна за виновен шофьор на товарен автомобил в това, че на 12 юли 2016 година при управление на влекач с полуремарке е нарушил Закона за движение по пътищата като се е движил с по-висока от максимално разрешената за движение скорост по автомагистрала. В резултат на това е предизвикал ПТП, при което по непредпазливост е причинил смъртта на един човек и средна телесна повреда на друг. Това съобщи за Радио „Фокус“ – Пазарджик Маринела Георгиева от администрацията на съда. Шофьорът е осъден е на 3 години лишаване от свобода с 5-годишен изпитателен срок. Подсъдимият е лишен от право да управлява МПС за срок от 6 години. Присъдата подлежи на обжалване и протест пред Апелативен съд – Пловдив в 15-дневен срок.\r\nВаня НИКОЛОВА", "date": "2017.09.13", "title": "Пазарджик: Условна присъда получи шофьор на камион, причинил смъртта на един човек и средна телесна повреда на друг"}
{"url": "http://www.focus-news.net/news/2017/09/13/2435519/georgi-krastev-savet-po-sigurnostta-v-ms-v-godishniya-doklad-za-natsionalnata-sigurnost-politikata-na-rusiya-ne-e-posochena-kato-zastrashavashta-natsionalnata-ni-sigurnost.html", "text": "Никъде в доклада, по никакъв начин политиката на Руската федерация не е посочена като застрашаваща националната сигурност на България. Това трябва да се отстоява и да не се поддаваме на внушения. Това каза секретарят на Съвета по сигурността в Министерски съвет Георги Кръстев в отговор на въпрос от депутата Славчо Велков от БСП дали от Годишния доклад за състоянието на националната сигурност става ясно, че Русия е заплаха за националната сигурност на България, предаде репортер на Агенция „Фокус“. „Това вреди на способността да преценяваме от своя гледна точка националната сигурност на България в контекста на НАТО и ЕС“, посочи той. „Няма как да игнорираме действията, които застрашават сигурността на двете организации“, каза още Георги Кръстев.\r\nБиляна ИВАНОВА", "date": "2017.09.13", "title": "Георги Кръстев, Съвет по сигурността в МС: В Годишния доклад за националната сигурност политиката на Русия не е посочена като застрашаваща националната ни сигурност"}
{"url": "http://www.focus-news.net/news/2017/09/13/2435520/parlamentarnata-komisiya-po-otbrana-prie-godishniya-doklad-za-sastoyanieto-na-natsionalnata-sigurnost-za-2016-godina.html", "text": "Парламентарната комисия по отбрана прие Годишния доклад за състоянието на националната сигурност за 2016 година, предаде репортер на Агенция „Фокус“. Докладът бе приет с 12 гласа „за“ и 8 „въздържал се“. Той ще бъде обсъден в 16 парламентарни комисии, след което предстои гласуването му в пленарна зала.\r\nБиляна ИВАНОВА", "date": "2017.09.13", "title": "Парламентарната комисия по отбрана прие Годишния доклад за състоянието на националната сигурност за 2016 година"}
{"url": "http://www.focus-news.net/news/2017/09/13/2435521/sana-siriyskata-armiya-zapochna-podsiguryavane-na-letishteto-v-deir-ez-zor.html", "text": "Сирийските правителствени сили са установили контакт с гарнизона на летището в Деир ез-Зор и е започнал процес по подсигуряване на съоръжението. Това е съобщил кореспондент на SANA. Според информацията, военните са установили контрол над планините, в непосредствена близост до летището, от където е започнала операция по премахването на мините в региона и обезопасяване с цел подновяване на нормалната дейност на съоръжението.  Цанко Цолов", "date": "2017.09.13", "title": "SANA: Сирийската армия започна подсигуряване на летището в Деир ез-Зор"}
{"url": "http://www.focus-news.net/news/2017/09/13/2435522/ministar-nikolay-nankov-obsadi-s-poslanika-na-rumaniya-vazmozhnostta-da-bade-izgraden-treti-most-na-reka-dunav.html", "text": "България има желание официално да предложи да бъде изграден трети мост на река Дунав между Румъния и нашата страна, като това бъде подкрепено с приемането на общ съвместен документ. Възможно е това да стане на съвместното правителствено заседание между двете държави, предвидено да се проведе през следващия месец. Това стана ясно днес по време на срещата, която министърът на регионалното развитие и благоустройството Николай Нанков проведе с посланика на Румъния в Република България Йон Гъля, съобщиха от пресцентъра на Министерство на регионалното развитие и благоустройството. \"От наша страна преобладава мнението, че той трябва да бъде при Русе, източно от града\", посочи регионалният министър. \r\nДвамата обсъдиха програмата за трансгранично сътрудничество, изпълнявана съвместно от двете държави, и изразиха задоволство от постигнатите резултати от периода 2007 – 2013 г. Коментирано бе и текущото изпълнение на Програма Интеррег V-А Румъния - България, като бе отчетен добрият напредък по нея до момента. \"Очакваме да видим как ще се развие третата покана за набиране на проектни предложения по нея\", отбеляза Йон Гъля. Срокът за подаване на предложения по втората стъпка за кандидатстване по нея е 16 октомври 2017 г., стана ясно по време на срещата. \r\nМинистър Нанков и посланикът на Румъния в България коментираха и конкретни казуси, касаещи реализация на програмата, възможности за решаването на които ще се търсят съвместно.", "date": "2017.09.13", "title": "Министър Николай Нанков обсъди с посланика на Румъния възможността да бъде изграден трети мост на река Дунав"}
{"url": "http://www.focus-news.net/news/2017/09/13/2435523/afp-emirat-na-katar-shte-poseti-turtsiya.html", "text": "Емирът на Катар ще посети Турция в четвъртък, за да се срещне с президента Реджеп Тайип Ердоган, предава AFP. Това ще е първото международно официално пътуване на катарския държавен глава от началото на кризата между Доха и съседните страни.\r\nДвамата ще обсъдят двустранните отношения, регионалното и международно развитие, съобщава говорител на външното министерство в Анкара.  Цанко Цолов", "date": "2017.09.13", "title": "AFP: Емирът на Катар ще посети Турция"}
{"url": "http://www.focus-news.net/news/2017/09/13/2435524/nelina-tsarova-obshtina-veliko-tarnovo-blizo-15-hilyadna-publika-sabra-prez-tozi-sezon-letniya-operen-festival-stsena-na-vekovete.html", "text": "Близо 15-хилядна публика събра през този сезон летния оперен фестивал „Сцена на вековете“. Това каза в предаването „Царевград Търнов-славата и величието на България“ на Радио „Фокус“ директорът Дирекция „Култура и туризъм“ в Община Велико Търново Нелина Църова, по повод края на тазгодишното издание. По думите ѝ този сезон се е различавал от предходните. „Разлика имаше в това, че поставихме 10 заглавия на откритата сцена на крепостта \"Царевец\", сред които класическа опера, балет и мюзикъл. Тази година се състоя и първото участие на Великотърновския музикално-драматичен театър „Константин Кисимов“, който сам по себе си е уникален за страната. Те се представиха със заглавието „Цигански барон“ на Йона Щраус. Публиката на фестивала тази година се докосна и до множество талантливи артисти, сред които и международни такива“, заяви тя. Църова добави, че програмата на фестивала се е придържала към това да представя по-малко известни заглавия, като публиката и най-капризната публика е успяла да намери нещо за себе си. Тя напомни, че догодина се отбелязват 10 години от възобновяването на фестивала „Сцена на вековете“. „Подготовката за изданието през 2018 година тече от есента на 2016 година, тъй като операта е жанр, който е по-сложен за организация. Имаме вече и международен интерес за участие, като разбира се, разчитаме и на партньорите си от оперните театри в страната“, коментира Нелина Църова.", "date": "2017.09.13", "title": "Нелина Църова, Община Велико Търново: Близо 15-хилядна публика събра през този сезон летния оперен фестивал „Сцена на вековете“"}
{"url": "http://www.focus-news.net/news/2017/09/13/2435525/pregled-na-mezhdunarodnite-novini-do-18-chasa-agentsiya-fokus.html", "text": "Федералното правителство на Германия приветства годишната реч на председателя на Европейската комисия Жан-Клод Юнкер за състоянието на ЕС. \r\nОт Берлин обаче отказаха да коментират предложението на люксембургския политик за въвеждане на еврото във всички държави от Общността. Правителственият говорител Щефан Зайберт заяви единствено, че състоянието в Европа към настоящия момент е много по-добро, отколкото година по-рано.\r\n*** Председателят на Европейската комисия Жан-Клод Юнкер предложи въвеждане на европейската единна валута във всички страни от Общността. В рамките на годишната си реч за състоянието на Европейския съюз, люксембургският политик заяви пред депутатите в Страсбург, че счита за целесъобразно приемането на еврото от всички държави членки – включително и от по-бедните в Източна Европа.\r\nКъм еврозоната трябва да се присъединят и източноевропейските членки на ЕС, дори тези с нестабилни икономики като България и Румъния. Във валутния съюз трябва да бъдат интегрирани също Полша и Унгария, които се отнасят скептично към единството на Съюза. За целите на разширяване на еврозоната Юнкер предложи да бъдат отделени средства от бюджета на Общността. Парите ще бъдат използвани за укрепване на икономиките на нестабилните държави и за облекчаване на прехода им към еврото. \r\nПредседателят на ЕК призова към по-тясно сътрудничество сред държавите от ЕС. Съгласно мнението му, е необходимо да бъде разработена стратегия, която ще осигури конкурентността на европейската промишленост. Следва да бъде създадена и нова структура, която да следи за спазването на единните стандарти на пазара на труда в страните от ЕС. Юнкер призова за засилване на търговските отношения с партньорите на Брюксел и заяви, че до 2019 г. се планира подписването на сделка за свободна търговия с Австралия и Нова Зеландия. \r\nЖан-Клод Юнкер подчерта, че не подкрепя радикалните реформи на Съюза, предложени от френския президент. За разлика от Еманюел Макрон, председателят на ЕК не вижда необходимост от разширяване на европейските административни структури и изменения на европейските договори.\r\nКато компромис обаче Юнкер предложи вариант, при който задълженията на „европейски министър на финансите“ да бъдат изпълнявани от комисаря по икономическите въпроси, който едновременно с това да бъде и председател на Еврогрупата. Сред неговите задачи ще бъде включено координирането на всички инструменти за финансиране на ЕС.\r\nЮнкер завърши речта си с припомняне, че мандатът на ЕК изтича през 2019 г., като подчерта, че самият той няма да се кандидатира отново за председателския пост. В сряда от правителството в Лондон обявиха, че ще увеличат финансовата помощ за Британски Вирджински острови, които бяха ударени от урагана „Ирма“. Това е съобщено от външния министър Борис Джонсън, по време на неговото посещение в региона.\r\n„Днес обявявам допълнителни 25 млн. паунда в подкрепа на усилията за възстановяване, които се добавят към 32-та млн. паунда, които обявих миналата седмица“, каза Джонсън по време на визитата си.\r\n*** Самоубийствен атентатор отне живота на трима души и рани петима души, след като задейства взривно устройство в близост до стадиона за крикет в афганистанската столица.\r\nСред загиналите е полицейски служител.\r\n„Силите за сигурност се жертваха в името на това да попречат на нападателя да достигнат на стадиона и да предизвикат катастрофа“, заяви говорител на полицията.\r\n*** Неизвестни лица са проникнали в помещенията на бивша казарма на американските военни, разположена в базата в Майнхайм, федерална провинция Баден-Вюртемберг. При пробива е извършена кражба на мебели и трансформатори на стойност около 150 хил. евро. \r\nПо данни на полицията престъплението е извършено между 8 и 11 септември. При пристигане на място правоохранителните органи са заварили отворени вратите на някогашните казарми, използвани от американците. Към настоящия момент властите се опитват да открият свидетели, които да хвърлят повече светлина върху извършеното престъпление.\r\n*** На днешното си заседание македонският парламент ще разгледа на първо четене Закона за употребата на езиците и ще реши да придвижи проекта за обсъждане и допълнение.\r\n\"Нова ТВ\" припомня, че проектът вече е одобрен от Комисията по европейските въпроси и от Комисията за политическата система.\r\n*** Прокуратурата на Испания разпореди криминално разследване на кметовете в автономния регион Каталония, които окажат съдействие за организирането на референдума за независимост, насрочен за 1 октомври.\r\nПрокуратурата разпореди на кметовете, които досега са се съгласили да помогнат за провеждането на гласуването, да бъдат призовани в съда като официални заподозрени и ако не се явят „да бъдат арестувани\", става ясно от копие на решението, предадено на агенцията.\r\n*** Отношенията на Турци с партньора и в НАТО – Германия, а и с Европейския съюз като цяло, се очаква да се подобрят в началото на следващата година, което ще увеличи перспективите за турския износ и туризъм, заяви съветник на президента Реджеп Тайип Ердоган.\r\n„Очаквам повече спокойствие в отношенията с Германия след изборите на 24 септември Очаквам напрежението да се отслабне\", подчерта Семил Ертем, главният икономически съветник на Ердоган.\r\nОтношенията между Берлин и Анкара са белязани от засилен натиск заради репресивните мерки на Ердоган след неуспешен преврат от миналата година. Германия разкритикува масовите арести и отказа да екстрадира хора, за които Турция твърди, че са участвали в пуча. Същевременно Берлин настоява категорично за освобождаването на около дузина германски граждани, арестувани през последните месеци в Турция.\r\n***", "date": "2017.09.13", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/09/13/2435526/fondat-za-lechenie-na-detsa-odobri-dokumentite-na-30-detsa.html", "text": "Общественият съвет към Център „Фонд за лечение на деца“ на редовно заседание днес – 13 септември 2017 г., разгледа заявленията на 48 деца. От тях бяха одобрени документите на 30 деца. Това съобщиха от Фонда.\r\n8 малки пациенти, с тежки и редки заболявания, бяха одобрени да заминат за лечение в чужбина. Отложени са заявленията на 5 деца, поради изчакване на оферти от чуждестранните лечебни заведения и представяне на допълнителна медицинска документация - от родителите или от външните консултанти.\r\nОдобрени са и документите на 22 деца, които ще се лекуват в България и ще получат скъпоструващи лекарства и медицински изделия. Отложени са решенията по 3 заявления до представяне на допълнителни  изследвания и становища от външни консултанти. \r\nБеше докладвано и развитието по заявленията на 10 деца.\r\nГласуваните финансови средства са в размер: за лечение в чужбина – 45,808,00 евро, за лечение в България –82,860,00 лв\r\nНа 14 септември след 15.30 часа на официалния сайт на Център „Фонд за лечение на деца“ ще се публикуват решенията на ОС и заявителите могат да направят справка.", "date": "2017.09.13", "title": "„Фондът за лечение на деца“ одобри документите на 30 деца"}
{"url": "http://www.focus-news.net/news/2017/09/13/2435527/liliya-hristova-obshtina-varna-v-elektronniya-registar-za-priem-v-detskite-gradini-ima-obyaveni-svobodni-mesta-za-vsichki-vazrastovi-grupi.html", "text": "В електронния регистър за прием в детските градини във Варна има обявени свободни места за всички възрастови групи. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ в Община Варна. „Свободните места в детските градини, при наличие на такива, се обявяват от директорите на детските градини по график, който за информация на родителите е публикуван в електронния регистър за прием. През тази седмица от 11 до 15 септември, в регистъра има обявени свободни места за всички възрастови групи. Родителите могат да подават заявления или да ги редактират с нови желания до 15 септември, като класирането ще бъде обявено на 18 септември“, посочи Лилия Христова. Тя отбеляза, че проблемът с местата в детските градини във Варна е решен. „По-голям наплив има в градините в районите „Одесос“ и „Приморски“, тъй като тук е съсредоточено голяма част от населението, но с още няколко капиталови реконструкции и модернизации на корпуси на детски градини до две три години ще се стремим този натиск да бъда свален до минимум“, заяви Лилия Христова.\r\nМарияна ВАЛЕНТИНОВА", "date": "2017.09.13", "title": "Лилия Христова, Община Варна: В електронния регистър за прием в детските градини има обявени свободни места за всички възрастови групи"}
{"url": "http://www.focus-news.net/news/2017/09/13/2435528/predsedatelyat-na-narodnoto-sabranie-dimitar-glavchev-pokani-na-sreshta-poslanika-na-ukrayna-mikola-baltazhi.html", "text": "Председателят на Народното събрание Димитър Главчев покани на среща на 19 септември посланика на Украйна Микола Балтажи, съобщиха от пресцентъра на Народното събрание. Разговорът е по повод предстоящо посещение в Украйна на българска парламентарна делегация, водена от председателя на парламента. Българските депутати ще участват в честванията на 155-тата годишнина от преселването на българите в Таврия. \r\nПредседателят на Народното събрание ще поиска информация  и във връзка с приетия от парламента на Украйна закон за образованието.", "date": "2017.09.13", "title": "Председателят на Народното събрание Димитър Главчев покани на среща посланика на Украйна Микола Балтажи"}
{"url": "http://www.focus-news.net/news/2017/09/13/2435529/tochka-makedoniya-pravitelstvoto-v-skopie-prizovava-hotelierite-da-nastanyavat-pochivashti-s-niski-dohodi.html", "text": "Министерството на икономиката на Република Македония се обърна с покана към хотелиерите в страната да се отзоват на призива на властите за организиране на почивка на гражданите с ниски доходи, предава електронната медия \"Точка\", като се позовава на официално съобщение от ведомството. \r\nИнициативата на правителството в Скопие е част от Програмата за подкрепа на вътрешния туризъм, а право на участие в нея имат всички категоризирани съоръжения за настаняване в страната. Основната цел на програмата е да се даде възможност за почивка в страната на по-бедните граждани, като същевременно по този начин бъдат подпомогнати представителите на туристическия бранш да се справят с ниската посещаемост след края на летния сезон, съобщава Радио „Фокус“ в рубриката „Балкански туристически часовник“.\r\nВ края на август правителството на Македония взе решение да отпусне 60 млн. денара от държавния бюджет за субсидиране на вътрешния туризъм и гражданите с ниски доходи. Средствата ще бъдат използвани за организиране на петдневна почивка извън туристическия сезон за семейства с месечен доход до 22 хил. денара (близо 700 лева), припомня медията. Тереза Герова", "date": "2017.09.13", "title": "\"Точка\" (Македония): Правителството в Скопие призовава хотелиерите да настаняват почиващи с ниски доходи"}
{"url": "http://www.focus-news.net/news/2017/09/13/2435530/sliven-diplomati-ot-sudan-i-katar-shte-posetyat-grada.html", "text": "На 14 септември, от 12.00 часа, в зала 105 на Общината кметът на Сливен Стефан Радев ще посрещне дипломатически представители на Република Судан и Катар. Това съобщиха от Община Сливен. Дипломатите, които ще се срещнат с кмета на Общината са Илхам Ибрахим Мохамед Ахмед, извънреден и пълномощен посланик на Република Судан в България, и Фахар Халил Ал-Модаллам, ръководител на консулския отдел на посолството на Катар. На срещата ще присъстват зам.-ректорът на ТУ - София проф. Станимир Карапетков и др.", "date": "2017.09.13", "title": "Сливен: Дипломати от Судан и Катар ще посетят града"}
{"url": "http://www.focus-news.net/news/2017/09/13/2435531/predstoyashti-sabitiya-v-stranata-za-14-septemvri-agentsiya-fokus.html", "text": "***\r\nОт 11.30 часа министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят напредъка при изграждането на 24-километровия участък от Кресна до Сандански от автомагистрала „Струма“.\r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 09.30 часа по повод Кръстоведен Негово Светейшество патриарх Неофит ще отслужи Негово в патриаршеската катедрала „Св. Александър Невски”. Веднага след края на Литургията, към 11 ч., ще бъде отслужен традиционният молебен за успешно начало на учебната година.\r\n***\r\nОт 09.30 часа ще започне заседанието на Пленума на Висшия съдебен съвет. \r\n***\r\nОт 09.30 часа в сградата на Втора английска гимназия „Томас Джеферсън” ще се проведе кръгла маса на тема как да намерим, обучим и задържим успешните учители, организирана от Фондация „Заедно в час”.\r\n***\r\nОт 09.30 часа от 17-и и състав на Специализирания наказателен съд ще заседава по делото срещу Александър В., Георги С. и др., на които са повдигнати обвинения за незаконно превеждане през граница.\r\n***\r\nОт 10.00 часа ще се проведе заседание на Столичния общински съвет.\r\n***\r\n От 10.00 часа в двора на ГД „Пожарна безопасност и защита на населението“ българските пожарникари ще отбележат професионалния си празник. На събитието ще присъства ръководствата на вътрешното министерство и на главната дирекция.\r\n***\r\nОт 10.00 часа 17-и състав на Специализирания наказателен съд ще заседава по делото срещу Ивайло В., Георги Б. и др., на които са повдигнати обвинение за образуване и ръководене на организирана престъпна група.\r\n***\r\nОт 11.00 часа в зала 2 на хотел „Сентрал парк” ще се проведе пресконференция на тема „България: спад на фалитите с 1/3. А после?“.\r\n***\r\nОт 11.00 часа в заседателната зала на хотел „Радисън“ ще се проведе кръгла маса на тема „Борба с корупцията и справедливо правосъдие – пътят към успеха“, организирана от „Движение България на гражданите“.\r\n***\r\nОт 11.00 часа 7-и състав на Специализирания наказателен съд ще заседава по делото срещу Цветелин Ц., Антон А. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в Националния пресклуб на БТА ще се проведе пресконференция на тема \r\n„Клъстери и ОП „Иновации и конкурентоспоспобност” – Как подпомагаме  развитието на клъстерите в България и защо всички развити клъстери отпаднаха на административна оценка? (Отзвук след първите официално обявени резултати по програмата за развитие на клъстерите в България)”. Събитието е организирано от Асоциацията на бизнес клъстерите.\r\n***\r\nОт 11.30 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинение за образуване и ръководене на организирана престъпна група.\r\n***\r\nОт 12.00 часа в Националния пресклуб БТА ще се проведе пресконференция на  проф. Веселин Нонински – физикохимик, бивш преподавател в университети в Масачузетс и Ню Йорк, и Джудит Марино на тема „Парите на европейските данъкоплатци и финансирането на абсурдите в европейската наука“.\r\n***\r\nОт 13.00 часа в Гранитна зала на Министерския съвет вицепремиерът и министър на външните работи Екатерина Захариева, министърът на здравеопазването проф. д-р Николай Петров и кметът на София Йорданка Фандъкова ще представят кандидатурата на София за преместването на Европейската агенция по лекарствата пред посланиците от Европейския съюз, акредитирани у нас, и представителството на Европейската комисия в България. \r\n***\r\nОт 13.00 часа в Интер Експо Център министърът на отбраната Красимир Каракачанов ще открие 25-тото международно изложение „Наслука – лов, риболов, спорт“.\r\n***\r\nОт 14.00 часа в Големия салон на БАН ще бъде представена първата специализирана двуезична енциклопедия, посветена на град София. Енциклопедия „София“ е подготвена от авторски колектив на  Научноинформационен център „Българска енциклопедия” – БАН.\r\n***\r\nОт 14.30 часа 16-и състав на Специализирания наказателен съд ще заседава по делото срещу Алмохаммад А., Ал Абдалах Ф. и Ал Фанди Я., на които са повдигнати обвинение за тероризъм.\r\n***\r\nОт 12.30 часа на пл. „Народно събрание” представители на Синдикалната федерация на служителите на МВР ще даде брифинг на тема „ПБЗН: ефективна ли е за гражданите?”, след което ще се проведе протест на пожарникари и полицаи заради липсата на социален диалог в МВР.\r\n***\r\nОт 18.00 часа Галерия Арте ще представи най-новата колекция картини на русенската художничка Василка Монева.\r\n***\r\nОт 18.00 часа в Национална галерия - Двореца ще бъде открита изложбата  „Aнтони Пиотровски и Тадеуш Айдукевич в колекцията на Националната галерия”.\r\n***\r\nОт 18.00 часа в зала „София III“ на хотел „Маринела“ ще се състои pресконференция за новата книга на Миглена Ангелова „Искрено и лично за Големия VIP Брат”.\r\n***\r\nОт 18.30 часа в Дома на киното експертът от Международната дирекция на Червения кръст Петър Йовков ще представи проекта RЕcheck, след което зрителите ще имат възможност да зададат своите въпроси, свързани с темата – „Готови ли сме в ситуация на бедствие?“.\r\n***\r\nОт 18.30 часа галерия Credo Bonum ще представи изложбата „Ваканции” на Даниела Олег Ляхова (1967 – 2014).\r\n***\r\nОт 10.00 часа ще бъде официалното откриване на обновената Детска градина „Зорница“ в село Дамяница.\r\n***\r\nОт 10.30 часа на пл. „Тройката“ ще се проведе общинска анти СПИН кампания.\r\n***\r\nОт 18.00 часа в зала „Петя Дубарова“ в Културен център „Морско казино“ ще бъде представена документалната хроника „Първостроителите на Бургаската опера“ на проф. Сребра Михалева.\r\n***\r\nОт 19.00 часа в Експо център Флора ще бъдат закрити Музикално поетични-вечери „Памет за Емил Чакъров“ с „Майсторски клас Минчо Минчев“. \r\n***\r\nОт 09.00 часа в парк хотел „Персей“ ще започне вторият ден на  ХІІ Международна конференция  „Производството на органични храни и био продукти – ключов фактор за развитието на селските райони в Централна и Югоизточна Европа“, организирана от Регионален Клъстър „Североизток“, съвместно с Варненска Търговско-Индустриална Камара.\r\n***\r\nОт 10.00 часа в пресцентъра на УМБАЛ „Св. Марина“ ще се проведе пресконференция по повод старта на обучението на лекари от болници в Североизточна България по програма на Министерство на здравеопазването за ендуваскуларно лечение на исхемичен инсулт. \r\n***\r\nОт 11.00 часа в големия Арт салон в сградата на Радио „Варна“ ще се проведе пресконференция по повод 17-то издание на Международния фестивал на червенокръстките и здравни филми.\r\n***\r\nОт 14.00 часа на входа на Морската градина ще бъде открита изложба на студентски проекти, изготвени в рамките на Студентската лаборатория „Варна – град за хората“.\r\n***\r\nОт 14.00 до 16.00 часа общинският съветник от ПП ГЕРБ Борислав Нанков ще има приемна за граждани в офиса на партията на ул. „Георги Бенковски” №1.\r\n***\r\nОт 18.30 часа пред филиала на театър „Стоян Бъчваров” полицаи и пожарникари ще излязат на протест заради липсата на социален диалог в МВР.\r\n***\r\nВ 09.45 часа в сградата на община Велико Търново зам.-министърът на регионалното развитие и благоустройството Деница Николова  заедно с кмета на общината и председател на Националното сдружение на общините в Република България инж. Даниел Панов ще дадат пресконференция, на която ще обявят постигнатите резултати по ОП „Региони в растеж“ 2014-2020 г. за община Велико Търново и реализацията на проектите в образователната инфраструктура, финансирани по европейската програма. \r\n***\r\nОт 11.00 часа в заседателната зала на ОДМВР - Велико Търново ще се проведе брифинг, по повод подготовката на ОДМВР - Велико Търново за новата учебна година. \r\n***\r\nОт 11.00 до 12.00 часа пред Автогарата в с. Вонеща вода, непосредствено до път II-55 /път I-5/, работниците и служителите на „ЕМКО“ ООД ще протестират. \r\n***\r\nОт 12.00 часа, в новата конферентна зала на стадион „Ивайло“, ще се състои пресконференция преди интригуващия мач „Етър“ – „Берое, който е в петък от 17.15 часа. \r\n***\r\nОт 15.00 часа в Изложбени зали „Рафаел Михайлов“ ще се проведе среща-дискусия на тема „Европейски пари за преработвателите по ПРСР” (мярка 4.2).\r\n***\r\nОт 10.00 часа Районна служба \"Пожарна безопасност и защита на населението\" - Видин ще  проведе учебна евакуация на служителите в административната сграда на Община Видин. \r\n***\r\nОт 18.30 часа на сцената пред пред Спортен комплекс „Христо Ботев“ с концерт на Илия Луков и ПТС „Хемус“ ще бъде открит 129-и Врачански есенен панаир.\r\n***\r\nОт 11.00 часа зам.-министърът на регионалното развитие и благоустройството Деница Николова ще присъства на официалното откриване на обновената сграда на ОУ „Св. св. Кирил и Методий“. Училището се реконструира по проект „Подобряване на образователната среда в гр. Горна Оряховица”, финансиран по Оперативна програма „Региони в растеж“ 2014 – 2020 г., съфинансирана от Европейския съюз чрез Европейския фонд за регионално развитие.\r\n***\r\nОт 11.00 часа в заседателната зала на община Карлово (3-ти етаж) ще се проведе пресконференция на тема: „Първият учебен ден“.\r\n***\r\nОт 10.00 часа в Регионалния пресклуб на БТА, Сдружение „ЛАРГО“ ще представи\r\nрезултатите от проекта си „Храбрия шивач”.\r\n***\r\nОт 09.00 часа Константийският епископ Яков ще оглави архиерейска света Литургия в катедрален храм \"Успение на Пресвета Богородица\" по случай Кръстовден.\r\n***\r\nОт 11.00 часа в Регионалния пресклуб на БТА ще се проведе пресконференция, по време на която ще бъде обявена програмата и участниците на поредното издание на авиофестивала на малката и спортна авиация \"Криле за всички\", който ще се състои на 16 и 17 септември на летище \"Бохот\" край Плевен.\r\n***\r\nОт 12.00 часа в Регионалния пресклуб на БТА ще се състои пресконференция на Професионална гимназия по механоелектротехника – Плевен на тема „Стратегическа визия за модернизирането на Професионалната гимназия по механоелектротехника /ПГМЕТ/ - Плевен“.\r\n***\r\nОт 13.00 часа в Регионалния пресклуб на БТА ще се състои пресконференция, по време на която ще бъде представена организацията на Нощта на учените 2017 с домакин Медицински университет - Плевен под мотото „Спортът – най-доброто срещу ежедневието на стреса“.\r\n***\r\nОт 09.00 часа в Общински съвет Пловдив започва редовно първо заседание на общинските съветници в града.\r\n***\r\nОт 14.30 часа в Математическата гимназия „Акад. Кирил Попов\" – Пловдив, отборите на българското виртуално училище Daskal.eu и на Математическата ще се срещнат в първия по рода си интелектуален сблъсък, посветен на иновациите, математиката и иновативните образователни технологии.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” № 1А. От 17.00 часа общинският съветник Пенчо Малинов организира приемна за граждани в офиса на партията в район „Източен” на ул.”Коста Паница” №5. \r\nОт 17.30 часа в офиса на ГЕРБ в район „Западен” на ул. ”Царевец” № 9 срещи ще проведат общинските съветници Петър Попов и Ясен Михайлов.  По същото време в офиса на ГЕРБ в район „Северен” на бул.”Марица” №91 приемна ще има общинският съветник Гошо Къчков.\r\n***\r\nОт 18.00 часа в студио №1 на Радио „Пловдив“ председателят на общински съвет Пловдив Савина Петкова ще връчи на отличието „Почетен гражданин на град Пловдив“, с което е удостоен Тома Спространов .\r\n***\r\nОт 19.30 часа на Античния театър в Пловдив с оперния гала спектакъл „Най-доброто от Верди” ще бъде отбелязан  85-годишният юбилей на маестро Борислав Иванов, основоположник на Вердиевия фестивал на Античния театър в Пловдив и дългогодишен директор на Опера Пловдив.\r\n***\r\nОт 10.30 часа в зала 712 на Областна администрация ще се проведе заседание на Областната комисия по безопасност на движението по пътищата. \r\n***\r\nОт 08.00 часа в катедралния храм „Св. първовърховни апостоли Петър и Павел“ ще бъде отслужена Божествена света литургия от Доростолския митрополит Авмросий по повод Кръстовден – Празник на Силистра. \r\n***\r\nОт 10.30 часа в Дунавския парк ще се проведат празнични работилнички за децата на Силистра.\r\n***\r\nОт 10.30 часа в зала „Версай“ ще се състои тържествена сесия на Общинския съвет по повод Празника на Силистра- 14 септември. \r\n***\r\nОт 17.00 часа в Художествената галерия ще бъде представено най- новото справочно издание „Енциклопедия на област Силистра“. \r\n***\r\nОт 12.00 часа, в зала 105 на Общината кметът на Сливен Стефан Радев ще посрещне дипломатически представители на Република Судан и Катар. \r\n***\r\nОт 11.00 часа пред магазин „Мания“ розовият кемпер на „Една от 8“ ще пристигне,  за да подкрепи жените с рак на гърдата и да им помогне по-леко да преминат през диагнозата.\r\n***\r\nОт 11.00 часа в зала 2 на Община Стара Загора ще се състои пресконференция, по време на която Община Стара Загора, \"ТЕЦ Марица изток 2\" ЕАД, ТЕЦ Контур Глобал Марица Изток 3 и ТЕЦ “ЕЙ И ЕС Гълъбово” ще представят информация по проект за изравнително обучение и прием в магистърска програма \"Топлоенергетика\" на Техническия университет - София.\r\n***\r\nОт 18.00 часа в зала „Байер“ ще бъде представена юбилейна изложба на доц. Злати Златев.\r\n***\r\nОт 14.00 часа в Регионалния пресклуб на БТА ще се проведе пресконференция на ръководителя на шуменската школа по информатика „А и Б“ Бисерка Йовчева.\r\n***\r\nОт 18.30 часа галерия „Стойчев“ ще представи изложбата „Магията на акварела“ - акварелната живопис като изключителна феерия от нежни цветове и мечтателни форми.", "date": "2017.09.13", "title": "Предстоящи събития в страната за 14 септември (Агенция „Фокус“)"}
{"url": "http://www.focus-news.net/news/2017/09/13/2435532/asahi-shimbun-donald-tramp-planira-da-poseti-yaponiya-prez-noemvri.html", "text": "Президентът на САЩ Доналд Тръмп ще посети Япония в началото на ноември, пише Asahi Shimbun, позовавайки се на информация от правителството в Токио. Това ще е първата визита на американския държавен глава в страната откакто  встъпи в длъжност през януари. \r\nПосещението ще включва среща между Тръмп и японския премиер Шиндзо Абе, на която се очаква да бъде обсъдено засилването на двустранното партньорство в сферата на отбраната, във връзка със скорошните ядрени опити на Северна Корея.  Цанко Цолов", "date": "2017.09.13", "title": "Asahi Shimbun: Доналд Тръмп планира да посети Япония през ноември"}
{"url": "http://www.focus-news.net/news/2017/09/13/2435533/praznichen-moleben-za-uspeh-na-vsichki-prepodavateli-i-uchenitsi-shte-otsluzhi-patriarh-neofit-po-povod-nachaloto-na-novata-uchebnata-godina.html", "text": "Празничен молебен за успех на всички преподаватели и ученици ще отслужи Негово Светейшество патриарх Неофит по повод началото на новата учебната година 2017/2018, съобщиха от пресцентъра на Светия Синод на БПЦ.\r\nНа 14 септември, Кръстовден, в патриаршеската катедрала „Св. Александър Невски” ще бъде отслужена празнична света Литургия с начален час 9.30 часа.\r\nВеднага след края на Литургията, към 11.00 часа, ще бъде отслужен традиционният молебен за успешно начало на учебната година. Патриарх Неофит ще отправи молитва към Бога, за да изпроси Неговото благословение и закрила над българските учители и техните ученици. \r\nЗаедно с патриарха ще служат главният секретар на Светия Синод Негово Преосвещенство Мелнишки епископ Герасим, който е и председател на църковното настоятелство при патриаршеската катедрала, храмовото свещенство, както и свещенослужители от Софийската епархия.", "date": "2017.09.13", "title": "Празничен молебен за успех на всички преподаватели и ученици ще отслужи патриарх Неофит по повод началото на новата учебната година"}
{"url": "http://www.focus-news.net/news/2017/09/13/2435534/the-miror-balgariya-gartsiya-i-harvatiya-sa-vklyucheni-v-klasatsiya-za-nay-izgodnite-slanchevi-destinatsii-prez-mesetsite-septemvri-i-oktomvri.html", "text": "Сезонът на летните почивки е към своя край и есента се приближава бързо, но това не означава, че туристите са принудени да се откажат от слънцето - месеците септември и октомври са идеалното време за организирането на почивка по слънчевите брегове в Европа, и в частност - на Балканския полуостров, пише британският вестник The Miror. \r\nИзданието представя класация за дестинациите, които може да предложат най-изгодните и все още слънчеви почивки за онези, които са пропуснали отпуската през август. Освен икономични обаче, този тип ваканции през септември и октомври дават възможност за избягване на големите тълпи от летовници, което означава повече спокойствие и по-качествено обслужване в популярните курорти, съобщава Радио „Фокус“ в рубриката „Балкански туристически часовник“.\r\nПопулярният курорт на българското черноморие Слънчев бряг е поставен на пето място в класацията на вестника, веднага след водещи ваканционни дестинации като Коста Брава в Испания или Алгавре в Португалия. \r\nПрез летния сезон Слънчев бряг е препълнен с туристи, които търсят забавление. След началото на септември обаче атмосферата в българския курорт се успокоява, което дава възможност на посетителите да се насладят на шопинга, древното културно наследство и плажовете в района, без да се налага да се блъскат в тълпи от хора.\r\nИзданието отбелязва като плюс за почиващите ниските цени в курорта, където след края на сезона цените падат чувствително. Непосредствената близост на Несебър и Стария град, който е включен в Списъка със световното културно наследство на ЮНЕСКО, допълнително накланя везните в полза на избора на Слънчев бряг за късна морска почивка. \r\nThe Miror включва Гърция в класацията с две от най-посещаваните й дестинации - островите Корфу и Родос, които заемат съответно шесто и десето място. \r\nОт редакцията подчертават, че през септември температурите в Корфу се понижават леко, но все още са достатъчно високи, за да могат туристите да се възползват максимално от плажовете и великолепната природа на острова. \r\nПоставеният под номер 10 в класацията остров Родос е неповторима смесица от атрактивни морски курорти и древно културно наследство, отбелязва британското издание. Един от главните градове - Линдос, разположен в югоизточната част на острова, изобилства от ресторанти и кафенета, в които туристите да опитат традиционни гръцки ястия и напитки.\r\nХърватия е представена в класацията с полуостров Истрия. От редакцията го описват като чудесно място за посещение през тихия септември, когато големите групи туристи са се прибрали у дома, като препоръчват ваканцията там да започне не по-рано от 17-то число на месеца.\r\nИзданието хвали Умаг като един от задължителните градове за посещение в Хърватия, който освен кристално чиста морска вода предлага на туристите разходка до запазилите автентичния си облик градски крепостни стени, датиращи от X век.\r\nГрадът може да се похвали със зашеметяващи плажове, категоризирани заслужено със \"Син флаг\", а по протежението им са разположени едни от най-добрите ресторанти за морска храна в страната. Тереза Герова", "date": "2017.09.13", "title": "The Miror: България, Гърция и Хърватия са включени в класация за най-изгодните слънчеви дестинации през месеците септември и октомври"}
{"url": "http://www.focus-news.net/news/2017/09/13/2435535/aktsenti-v-sutreshniya-blok-dobro-utro-balgariya-na-radio-fokus-na-14-septemvri.html", "text": "Българските пожарникари честват професионалния си празник, но и недоволстват. За плюсовете и минусите на професията, за ежедневните предизвикателства - наш събеседник ще е инж. Венцислав Станков –  президент на Националния синдикат на пожарникарите и спасителите (НСПС) „Огнеборец”. \r\nЗа идеята минималната заплата да не се облага с данък, за намаляване на данъчните ставки за учебници или лекарства ще разговаряме с Мика Зайкова, независим финансов експерт. В минутите до 10,00 часа ще насочим вниманието си към инициативите на Националния военноисторически музей. Какви са специалните предложения за ученици през новата учебна година ще ни каже доц. Соня Пенкова – директор на музея. \r\nПриключиха ли проучванията в пещера „Козарника“ и къде се намира тя ще ни каже кореспондентът ни Анна Лозанова. Предстои празника на Сливен. Какво включва програмата на Общината за него ще ни разкаже в репортаж Людмила Йоргова от Радио „Фокус“- Сливен. \r\nТези и още теми – в сутрешния блок на Радио „Фокус“ „Добро утро, България“ до 10.00 часа с водещ Милослава Ангелова.", "date": "2017.09.13", "title": "Акценти в сутрешния блок „Добро утро, България“ на Радио „Фокус“ на 14 септември"}
{"url": "http://www.focus-news.net/news/2017/09/13/2435536/prezidentat-rumen-radev-za-parvite-si-8-mesetsa-suverenitet-zakonnost-vanshna-politika.html", "text": "Всеки президент трябва да надгражда. Това е смисълът на президентската институция. Това каза президентът Румен Радев в интервю за Нова телевизия. Изминалите 235 дни от мандата си държавният глава определи като динамичен и много натоварен период.  „Суверенитет, законност, външна политика“ , бяха трите думи, с които президентът описа този период. На въпрос дали те са липсвали преди него, Радев отговори: „Най-добре е, когато всеки президент надгражда. В това е смисълът и на президентската институция според мен“. Равносметката си за изминалите 8 месеца, от както заема поста, държавният глава започна с едни по думите му изрядни избори. „Това беше важно за цялото общество“, отбеляза той. „Налагане на кохезионната политика в Римската декларация на Европейския съвет. Страшно важно за България. Мина с много убеждения, разбира се. Водене на една лоялна, но активна проевропейска политика“, продължи президентът. „Не мина и без налагане на вето на закони, които според мен ощетяват обществения интерес и българската природа, сезиране на Конституционния съд за СЕТА, отмяна на постановление 208, макар то да беше прието отново без да се съобразят с моя призив за много детайлен анализ на предизвикателствата пред националната сигурност. Първи стъпки за преодоляване на кризата с Русия, реабилитация на българската история, а това означава и на нашето достойнство. Слагане на край на неуважителното отношение към историческите факти и много важно – решителни действия в защита на суверенитета на България – основен акцент на Българската армия, настояване за законови промени в областта на вероизповеданията и редица други дейности“, изброи още държавният глава.", "date": "2017.09.13", "title": "Президентът Румен Радев за първите си 8 месеца: Суверенитет, законност, външна политика"}
{"url": "http://www.focus-news.net/news/2017/09/13/2435537/razgrad-vremenno-dvizhenieto-se-osashtestvyava-dvuposochno-v-edna-lenta-po-pat-i-2-razgrad-shumen-na-2-km-sled-razklona-za-s-beli-lom-poradi-ptp.html", "text": "Временно движението се осъществява двупосочно в една лента по път I-2 Разград - Шумен, на 2 км след разклона за с. Бели Лом, поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.09.13", "title": "Разград: Временно движението се осъществява двупосочно в една лента по път I-2 Разград - Шумен, на 2 км след разклона за с. Бели Лом, поради ПТП"}
{"url": "http://www.focus-news.net/news/2017/09/13/2435538/pazardzhik-vsichki-uchebni-zavedeniya-v-oblastta-sa-obezpecheni-s-neobhodimite-bezplatni-uchebnitsi-i-uchilishtna-dokumentatsiya.html", "text": "Всички учебни заведения на територията на област Пазарджик са обезпечени с необходимите безплатни учебници и училищна документация. Това съобщи за Радио „Фокус“ – Пазарджик Валентина Кайтазова, началник на РУО – Пазарджик. Общо 2 283 първокласници са записани в училищата в областта за новата учебна година, като се очаква техният брой да се увеличи с оглед на това, че много семейства ще се приберат от чужбина за 15 септември. „Към момента се почистват и се освежават учебните помещения в училищата в област Пазарджик. За новата учебна година няма да има закрити учебни заведения. Единственото училище, което бе закрито със заповед на министъра на образованието, е в село Симеоновец, община Септември. То обаче ще продължи да работи и през новата учебна година, тъй като е обжалвана министерската заповед“, каза още началникът на РУО – Пазарджик.\r\nАлбена ЖИЛЕКОВА", "date": "2017.09.13", "title": "Пазарджик: Всички учебни заведения в областта са обезпечени с необходимите безплатни учебници и училищна документация"}
{"url": "http://www.focus-news.net/news/2017/09/13/2435539/prezidentat-rumen-radev-bitovata-prestapnost-e-bich-ne-vizhdame-realni-rezultati-ot-borbata-s-neya.html", "text": "Жителите на малките градове и села от години живеят в несигурност. Битовата престъпност е бич, не виждаме реални резултати от борбата с тази престъпност и това тревожи страшно много хора. Това каза президентът Румен Радев в интервю за Нова телевизия. „Престъпността в България винаги е нагла.  Бандата на „Наглите“ е метафора на несигурността, в която живеят българите“ заяви държавният глава. „Отвличанията са тревожен синдром, но нека все пак дадем възможност на органите на реда да си свършат работата. Детайлна информация може да очакваме от тях“, каза още Румен Радев, но  отбеляза, че отвлеченият Адриан Златков се завърна при семейството си след платен откуп за свободата си. „Темата е трудна и коментарите тук най-добре да се правят от специалисти, от разследващите. Опитът показва, че трябва време наистина. Не е въпросът само на място да се пресекат, въпросът е тези хора да бъдат изправени пред съда. Това отнема време за събиране на валидни доказателства“, коментира държавният глава.\r\n„Надявам се и всички ние вярваме, че нашите органи на реда работят за пресичането на това негативно явление, защото то удря по имиджа на България. То всява отново и възражда страхове, това не е добре за обществото“, добави Румен Радев.", "date": "2017.09.13", "title": "Президентът Румен Радев: Битовата престъпност е бич, не виждаме реални резултати от борбата с нея"}
{"url": "http://www.focus-news.net/news/2017/09/13/2435540/ibna-v-balgariya-ima-okolo-22-hil-migranti-i-bezhantsi-pokazvat-ofitsialnite-danni.html", "text": "Към началото на месец септември в България е имало около 2,2 хил. мигранти и бежанци, показва доклад на Министерството на вътрешните работи в София, предава Independent Balkan News Agency.\r\nСпоред доклада по-голямата част от миграционния натиск е на границата между България и Сърбия, тъй като бежанците и мигрантите се опитват да си проправят път към Западна Европа.\r\nКъм началото на месец септември 1315 души са настанени в центровете на Държавната агенция за бежанците.Това представлява 25% от общия капацитет на центровете в страната.\r\nОт тях 33% са сирийци, 28% идват от Афганистан, сочат официалните данни. \r\nОбщо 484 души са в центрове на Дирекция „Миграция\" на МВР, което покрива 51% от техния капацитет. От хората в тези съоръжения 22% са от Афганистан, а 17,6% от Ирак. Тереза Герова", "date": "2017.09.13", "title": "IBNA: В България има около 2,2 хил. мигранти и бежанци, показват официалните данни"}
{"url": "http://www.focus-news.net/news/2017/09/13/2435541/ep-neobhodimost-ot-po-strikten-kontrol-varhu-iznosa-na-orazhiya-ot-es.html", "text": "Механизмът на ЕС за контрол върху износа на оръжия трябва да бъде засилен чрез създаването на надзорен орган и санкционирането на държавите членки, които не спазват минимални изисквания, казаха евродепутати в сряда. Това се казва в съобщение от пресслужбата на ЕП.\r\nЕвродепутатите са обезпокоени от глобалните надпревари във въоръжаването и военните подходи, използвани за разрешаването на политически конфликти. В резолюция, приета с 386 гласа „за“ срещу 107 „против“ при 198 „въздържал се“, евродепутатите критикуват държавите членки за нарушения на общата система на ЕС за контрол на износа на оръжия и вземането на несъвместими решения относно износа на оръжия, въпреки че изнасяните оръжия са по същество еднакви и достигат подобни дестинации и крайни потребители. Те също така изразяват съжаление, че само 20 държави членки са докладвали изцяло своя износ на оръжия. \r\nЗа да се подобри положението, евродепутатите предлагат: \r\n‒         създаването на надзорен орган за контрол над въоръженията, който да е под егидата на върховния представител; \r\n‒         въвеждането на механизъм за санкции на държавите членки, които не изпълняват общата позиция на ЕС за износ на оръжия; \r\n‒         разширяване на критериите за износ на оръжия с цел задължаване на държавите членки да взимат под внимание рискът от корупция; \r\n‒         увеличаване на прозрачността при докладването на износ на оръжия чрез предоставяне на повече и по-навременна информация относно лицензиите за износ и превръщането на настоящия Справочник на потребителя в интерактивна онлайн база данни; \r\n‒         създаване на ефективен контрол след трансфера на съответните оръжия, за да се предотврати повторен износ към неоторизирани крайни потребители; \r\n‒         включване на въоръжените дронове в списъците на контролирани оръжия. \r\nЕвродепутатите също така подчертават, че износът за Саудитска Арабия нарушава общата позиция на ЕС. Те повтарят призива на Европейския парламент към върховния представител на ЕС по външната политика Федерика Могерини за налагане на оръжейно ембарго на Саудитска Арабия. \r\nДокладчикът на Парламента Бодил Валеро (Зелените, Швеция) каза: „Трябва да затегнем контрола по износа на оръжия. ЕС не трябва да си затваря очите, когато европейски оръжия се използват за цели, които не съответстват на собствените ни правила. Искаме някои промени: по-добър контрол, санкции за страните, които нарушават правилата, и г-жа Могерини да поеме инициативата за налагане на оръжейно ембарго, когато това е необходимо“. \r\nДържавите членки от ЕС28 са вторият най-голям износител на оръжия (26% от глобаблния износ) след САЩ (33%) и преди Русия (23%). Близкият Изток е най-големият потребител на изнасяното оръжие от ЕС през 2015 г. \r\nОбщата позиция на ЕС относно износа на оръжия е единственото задължително правно споразумение в региона по въпросите на износа на конвенционални оръжия. Тя изброява осем критерия, които държавите членки трябва да прилагат, когато взимат решения относно даването на лицензия за износ на оръжия. Сред критериите са изпълнението на международни задължения и ангажименти, особено санкции или съобразяване с правата на човека и международното хуманитарно право в съответната държава, получаваща оръжията.", "date": "2017.09.13", "title": "ЕП: Необходимост от по-стриктен контрол върху износа на оръжия от ЕС"}
{"url": "http://www.focus-news.net/news/2017/09/13/2435542/burgas-den-na-otvorenite-vrati-organizira-op-burgasbus-na-17-septemvri.html", "text": "На 17 септември „Бургасбус“ организира ден на отворените врати. Това съобщиха от пресцентъра на Община Бургас. Тази неделя всеки ще получи възможност да види как работи общинският превозвач. Събитието започва в 10.00 часа пред входа на базата на дружеството и ще приключи в 13.00 часа. „Бургасбус“ ще осигури транспорт до предприятието. В 10.00 от спирката на булевард „Христо Ботев“ пред Областна управа, ще потегли автобус, който ще бъде напълно безплатен. Деца под 14 години задължително трябва да бъдат с придружител. Посетителите ще имат възможност да видят отблизо процеса по поддръжката на превозните средства в града. Изложени ще бъдат и всички работещи модели автобуси и тролейбуси, с които „Бургасбус“ разполага. Това включва и два ретро автобуса, които са реставрирани от предприятието. Почитателите на ретро превозните средства, ще могат да се насладят и на ретро автомобили, които специално ще бъдат изложени в базата на „Бургасбус“ тази неделя.", "date": "2017.09.13", "title": "Бургас: Ден на отворените врати организира ОП „Бургасбус“ на 17 септември"}
{"url": "http://www.focus-news.net/news/2017/09/13/2435543/smolyan-obshtina-chepelare-podema-kampaniya-za-pochistvane-i-podobryavane-oblika-na-grada.html", "text": "Община Чепеларе подема кампания за почистване и подобряване облика на града  с ликвидиране на образуваните нерегламентирани сметища преди зимния сезон, съобщиха от пресцентъра на Община Чепеларе. Общината призовава гражданите да се включат активно в почистването на 16 септември и да бъдат почистени Долна лифтова станция „Мечи чал”; изходът на града към м. „Асенец”;  входът и изходът на града; около детските градини и училищата; около блоковото пространство. В 9.00 часа на 16 септември в сградата на Общинска администрация – Чепеларе ще се раздават чували и ръкавици на гражданите, желаещи да се включат в инициативата. Гражданите могат да сигнализират за нерегламентирани сметища в града и околностите на тел. 03051/ 81- 46.", "date": "2017.09.13", "title": "Смолян: Община Чепеларе подема кампания за почистване и подобряване облика на града"}
{"url": "http://www.focus-news.net/news/2017/09/13/2435544/prezidentat-rumen-radev-sluchayat-s-ktb-tryabva-da-se-reshi-v-balgariya-a-ne-v-chuzhbina.html", "text": "Всички ние платихме цената за КТБ и затова трябва да знаем истината. Случаят с КТБ трябва да се реши тук, в България, а не в чужбина. Само по този начин ни ще придобием вътрешна увереност, самочувствие и вяра като държава и като общество сами да градим своето бъдеще.  Това каза президентът Румен Радев в интерервю за Нова телевизия. \"Затова призовах Цветан Василев да се върне в България, да се изправи пред българския съд и тук да даде своите валидни свидетелски показания, защото само така те могат да имат някаква стойност. Самият факт, че общественият интерес към случая расте и че лично президент се отнася с такова голямо внимание е един от факторите за гарантирането на неговата сигурност\".\r\nНа обвиненията на банкера Цветан Василев, че президентът е на страната на главния прокурор Сотир Цацаров и Делян Пеевски, президентът отговори така: \"Аз съм на страната на закона\" и припомни, че именно в дух на прозрачност е разсекретил стенограмите за КТБ.\r\n\"Обществените очаквания бяха концентрирани и разколебани между прокуратурата и съда и между президентската институция къде е заровена истината. Трябваше да се пуснат тези стенограми, за да се види къде е истината. Истината трябва да се търси в съда. Там е мястото на истината\", заяви държавният глава.", "date": "2017.09.13", "title": "Президентът Румен Радев: Случаят с КТБ трябва да се реши в България, а не в чужбина"}
{"url": "http://www.focus-news.net/news/2017/09/13/2435545/dots-d-r-atanas-shopov-istoricheski-muzey-panagyurishte-nesho-bonchev-e-ideen-arhitekt-na-promyanata-v-balgarskoto-uchilishte-prez-70-te-godini-na-19-ti-vek.html", "text": "Роденият в Панагюрище Нешо Бончев е идеен архитект на новата образователна програма и цялостната промяна на българското училище пред 60-те и 70-те години на 19-ти век. Това каза за Радио „Фокус“ – Пазарджик директорът на Исторически музей – Панагюрище доц. д-р Атанас Шопов. Той обясни, че Бончев е учител и просветен деец, убеден в ролята на просветата за издигане на културното равнище и за повишаване политическата активност на българския народ. „Значим дял в творчеството му заемат статиите за българските училища. В тях се разкриват възгледите на педагога и широкия и проницателен поглед на общественика. Просветителят Нешо Бончев начертава една програма за нашите училища, в която той излиза от българските условия, но заедно с това набелязва и широки перспективи пред бъдещото ни културно развитие. Той изтъква, че трябва да имаме практически училища, които да са свързани с всички отрасли на нашето стопанство“, каза още Шопов.\r\nВаня НИКОЛОВА", "date": "2017.09.13", "title": "Доц. д-р Атанас Шопов, Исторически музей – Панагюрище: Нешо Бончев е идеен архитект на промяната в българското училище през 70-те години на 19-ти век"}
{"url": "http://www.focus-news.net/news/2017/09/13/2435546/prezidentat-rumen-radev-redno-e-ot-chisto-protsedurna-gledna-tochka-predsedatelyat-na-varhovniya-administrativen-sad-da-bade-izbran-ot-noviya-sastav-na-vss.html", "text": "Редно е от чисто процедурна гледна точка председателят на Върховния административен съд да бъде избран от новия състав на Висшия съдебен съвет. Още повече за първи път имаме състав на ВСС, който вече е избран по последните поправки в Конституцията от 2015 г. където изборът вече е много по-широк и много по-демократичен. Това каза президентът Румен Радев в интервю за Нова телевизия. \"Този нов състав ще работи с председателя на ВАС. Така би било логично според мен\", коментира държавният глава. \r\nВъв връзка с изпратеното до него отворено писмо от юристи, с което приканват президентът да не разписва указа за  неговото назначени Радев заяви: \"В момента  проучвам въпроса. Това е много важен въпрос и трябва време за неговото решаване\"", "date": "2017.09.13", "title": "Президентът Румен Радев: Редно е от чисто процедурна гледна точка председателят на Върховния административен съд да бъде избран от новия състав на ВСС"}
{"url": "http://www.focus-news.net/news/2017/09/13/2435547/liliya-hristova-obshtina-varna-provezhdat-se-obshtestveni-porachki-za-izbor-na-izpalniteli-za-modernizatsiyata-na-uchilishtata-v-obshtinata-po-op-regioni-v-rastezh.html", "text": "По ОП „Региони в растеж“ се провеждат обществени поръчки за избор на изпълнители и по двата проекта, свързани с реконструкция и обновяване на училищата във Варна. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ в Община Варна. Тя добави, че дейностите не са стартирали и в тези училища новата учебна година също ще започне нормално. „Имаме готовност за преместване на учениците по училища на основа на решение на Общинския съвет, но дейностите не са стартирали. „За всички училища, включени по програмата, учебната година ще започне в сградите, в които те са базирани. По първата ос са включени VII СУ „Найден Геров“, СУ „Димчо Дебелянов“, СУ „П. Яворов“, ОУ „Константин Арабаджиев”, ОУ „Стефан Караджа”, ОУ „Н. Й. Вапцаров“ и Първо основно училище, както и три детски градини – „Светулка“, „Първи юни“ и „Ян Бибиян“. По другата ос са включени Професионалната гимназия по дървообработване и Професионалната гимназия по икономика „Д-р Иван Богоров“, добави Лилия Христова.\r\nМарияна ВАЛЕНТИНОВА", "date": "2017.09.13", "title": "Лилия Христова, Община Варна: Провеждат се обществени поръчки за избор на изпълнители за модернизацията на училищата в общината по ОП „Региони в растеж“"}
{"url": "http://www.focus-news.net/news/2017/09/13/2435548/gabrovo-uchiteli-po-matematika-informatsionni-tehnologii-i-ezitsi-se-tarsyat-v-oblastta-dni-predi-nachaloto-na-uchebnata-godina.html", "text": "Учители по математика, информационни технологии и езици се търсят в област Габрово дни преди началото на учебната година. Това каза за Радио „Фокус“ – Велико Търново Георги Маринов, началник на Регионалното управление по образование в Габрово. Той отбеляза, че свободни позиции са започнали масово да се обявяват от средата на месец август. В момента се търсят, както детски учители и учители за предучилищното образование и в прогимназиален етап, така и лектори. По думите на Маринов този процес е напълно нормален преди началото на учебната година. Той подчерта, че до 15 септември ще бъдат намерени преподаватели за всички обявени свободни места. В момента няма недостиг на педагози. Общият брой на учителите във всички образователни заведения на територията на област Габрово е 1222. Георги Маринов посочи, че средната възраст на преподавателите в между 50 и 55 години. „За радост миналата година имаше млади колеги, които постъпиха в системата. Не е висок процентът - около 7% от общия брой. Надявам се все повече млади хора да постъпват в системата, а и самата образователна система да предоставя условия те да работят в нея“, допълни Георги Маринов.\r\nНадежда КРЪСТЕВА", "date": "2017.09.13", "title": "Габрово: Учители по математика, информационни технологии и езици се търсят в областта дни преди началото на учебната година"}
{"url": "http://www.focus-news.net/news/2017/09/13/2435549/prezidentat-rumen-radev-za-antikoruptsionniya-zakon-preventsiya-se-prilaga-za-zdrav-organizam-kogato-ima-gangrena-tryabva-skalpel.html", "text": "От Консултативния съвет по национална сигурност очаквам не просто сближаване на позициите на управляващи и опозиция. Това е важно разбира се, но очаквам ефективни и всеобхватни методи за справяне с този проблем, около които да се обединят. Това каза президентът Румен Радев в интервю за Нова телевизия  във връзка със свиканото от него заседание на Консултативния съвет за национална сигурност за корупцията на 9 октомври.  „За мащабите на корупцията в България, можем да съдим по драматичния срив на чуждестранните инвестиции, които са много важен индикатор, по редица публикации в медиите и много важно – по-липсата на осъдени висши държавници за корупция“,  заяви държавният глава. По думите ме това означава, че има проблем. Аз вече се произнесох по този орган, но, когато правим законови промени ние трябва да си отговорим на няколко много важни въпроса и искам да ги поставя като тема за дебат“, допълни той, като отбеляза, че първият въпрос би трябвало да е с какво цел се прави този закон. „Дали да отговорим на очакванията на някои партньори от Европа и да демонстрираме, че правим нещо, или да си решим жестокият проблем с корупцията, както трябва?“, запита президентът. По думите му на второ място трябва да се отговори на въпроса какъв ефект се очаква – дали след години ще се отнеме имущество от някакъв корупционен акт, който вече е изконсумиран, или на място, в реално време, ще се пресичат корупционните схеми и ще бъдат издадени ефективни присъди. „И много важно е да знаем с какъв инструментариум ще постигаме всичко това – дали ще стоим и ще чакаме някой да пусне сигнал, или ще имаме проактивно, всеобхватно събиране на информация още при ход и още при планирането на големи обществени поръчки“, посочи още Радев. Той отбеляза, че към момента няма обоснован доклад, който да покаже защо няма осъдени по висшите етажи на властта. „Нека видим какво става там. Тук има два подхода - единият на ГЕРБ, който залага основно на превенцията и другият на БСП – който акцентира основно на разследването. Според мен, да, трябва да търсим обединение и всеобхватност, но превенцията, профилактиката са за здрав организъм. Когато има гангрена, трябва скалпел“, коментира държавният глава. „Аз вече говорих  с всички актьори от съдебната власт, посетих и Румъния, и Италия – две години с много богат опити съществени резултати в борбата с корупцията. Моето мнение е, че този орган трябва да затвори цикъла от сигнал, активно придобиване на информация, през разследване до обвинение. Трябва да имаме ефективни присъди“, заяви той. По думите му, когато се прави един закон, трябва „да се излезе над сухия текст“ и да се опитаме да си представим как той ще работи на практика в бъдеще.", "date": "2017.09.13", "title": "Президентът Румен Радев за Антикорупционния закон: Превенция се прилага за здрав организъм, когато има гангрена - трябва скалпел"}
{"url": "http://www.focus-news.net/news/2017/09/13/2435553/zhan-klod-yunker-balgariya-i-rumaniya-tryabva-nezabavno-da-se-prisaedinyat-kam-shengen.html", "text": "България и Румъния трябва „незабавно“ да се присъединят към Шенген, заяви в сряда председателят на Европейската комисия Жан-Клонд Юнкер, пише The Independent.\r\nПо време на годишното си обръщение, Юнкер призова още всички държави-членки на Европейския съюз да приемат еврото като своя национална валута и представи проект за реформи в съюза.  Цанко Цолов", "date": "2017.09.13", "title": "Жан-Клод Юнкер: България и Румъния трябва „незабавно“ да се присъединят към Шенген"}
{"url": "http://www.focus-news.net/news/2017/09/13/2435554/prezidentat-rumen-radev-ne-sam-povdigal-vaprosa-za-poveche-prava-i-nyama-da-initsiiram-referendum-za-tova.html", "text": "Не съм повдигал въпроса за повече права и няма да инициирам референдум за това. Това каза президентът Румен Радев в интервю за Нова телевизия. \"Винаги съм твърдял, че трябва да търсим български решения на българските проблеми в рамките на българската Конституция. Нещата са абсолютно ясни и никога не съм коментирал, никога не съм поставял този въпрос\", заяви Радев. По думите му балансът между властите е изключително важен и отбеляза, че президентът може да уплътни достатъчно своите правомощия със своите действия, със своето поведение.\r\nПрезидентът заяви, че няма намерение да инициира референдум по този въпрос. \"Това е нещо, което казах още по времето на моята кандидатпрезидентска кампания - аз заставам и ще се съобразявам с българската Конституция такава, каквато е в момента. Не съм повдигал въпросът за повече права, други изразяват своите опасения напоследък да не би президентът да има повече права\", каза още Румен Радев.\r\n\"Явно има политици, които трудно успяват да прикрият страха си от президентската република\", допълни той.", "date": "2017.09.13", "title": "Президентът Румен Радев: Не съм повдигал въпроса за повече права и няма да инициирам референдум за това"}
{"url": "http://www.focus-news.net/news/2017/09/13/2435555/pazardzhik-dramatichno-kuklen-teatar-konstantin-velichkov-shte-predstavi-postanovkata-za-detsa-chasat-na-pepelyashka.html", "text": "Пазарджишкият драматично-куклен театър „Константин Величков“ ще представи постановката за деца „Часът на Пепеляшка“ по едноименното произведение на Братя Грим в утре, 14 септември, съобщи за Радио „Фокус“ – Пазарджик Александър Жеков, директор на театъра в областния град. Постановката е на Даниела Христова, а сценографията и куклите на Христина Стоилова. Ролите са поверени на актьорите Александър Братоев, Захаринка Терзиева и Виктория Христова. Музиката е дело на Владимир Джамбазов. Постановката представя историята на бедно малко момиче, наречено Пепеляшка, което се превръща в красива девойка, спечелила сърцето на принца. Спектакълът ще бъде представен пред детската публика в събота от 11.00 часа на камерната сцена на театъра в Пазарджик.\r\nАлбена ЖИЛЕКОВА", "date": "2017.09.13", "title": "Пазарджик: Драматично-куклен театър „Константин Величков“ ще представи постановката за деца „Часът на Пепеляшка“"}
{"url": "http://www.focus-news.net/news/2017/09/13/2435556/dragomir-stoynev-bsp-gerb-otkazaha-da-podkrepyat-balgarskoto-rodno-proizvodstvo.html", "text": "За нас е важно българските граждани да ядат българска, качествена храна. Точно тук виждаме развитието на родното производство. Да бъдат защитени българските земеделски производители, които наистина трудно се конкурират с европейските. Това заяви зам.-председателят на ПГ на „БСП за България“ Драгомир Стойнев пред Бтв по повод отхвърлените от управляващите промени в Закона за храните, съобщиха от пресцентъра на БСП. Стойнев обясни, че такъв закон съществува в Румъния и Словакия. „Завършил съм във Франция и знам там как се пази родното производство с конкретни мерки, които не противоречат на европейското законодателство“, допълни той. По неговите думи в тези държави има политика, а при нас отново сме оставили монополите да злоупотребяват с производителите и потребителите. „Тези закони, особено в Румъния, се гласуват и подкрепят с мнозинство. За мен е неразбираемо защо в България ГЕРБ отказаха да подкрепят закон, чиято основна цел е много хубава“, коментира той. Народният представител обясни, че законопроектът цели българските потребители да консумират качествена храна. „Всички сме свидетели, че има различно качество за нас и за Европа. Когато отидете и си купите българско сирене, това название да важи само за продукти, произведени от български суровини в България. А сега за съжаление си купувате сирене, произведено от сухо мляко, внесено от Полша“, каза още той. Стойнев обясни, че желанието на левицата е по рафтовете да има квоти за български производители – пресни плодове и зеленчуци минимум 51% от предлаганите асортименти, мляко и млечни продукти – 70%, месо, извън пилешкото – 25%, пилешкото месо – 50%. „Това е официална агростатистика. Обсъдено е със Съюза „Произведено в България“. Българските производители искат да бъдат уважавани и търсени“, посочи той. Според зам.-председателя на левицата в НС потребителите ще могат да избират дали да си купят българска храна или западна, но по този начин ще се стимулират българските производители, които знаят, че големите търговски вериги ще започнат да ги търсят в определени райони. Стойнев подчерта, че промените важат само за големите търговски обекти. „Тези вериги ще бъдат задължени да предлагат българска продукция, а избор на потребителите е дали ще си я купят. От дебатите в зала стана ясно, че именно заради липсата на интерес към българско производство, ние сме унищожили праскови и кайсии и сме ги внесли от чужбина. Нима техните са по-хубави и качествени?“, попита той. Народният представител е категоричен, че трябва да защитаваме националния ни интерес. „Стига с това чуждопоклонничество“, отсече Драгомир Стойнев. „Какво стана с яйчения прах? Нас ни заливат вредни храни. Всички болести в момента специалистите ги обясняват с лошото качество на храните. Защо тогава не се обединим и не дадем на българския народ това, което той изисква, а не това, което ще ни кажат от Брюксел. Министерството не си мърда пръста, защото трябва да угоди на големите търговски вериги. Това е истината“, коментира още той.\r\nДрагомир Стойнев подчерта, че хората търсят родното ни производство. „Българският производител иска да се възроди и ние трябва да му помогнем. За да има предлагане, трябва да има и пазар“, каза още той.", "date": "2017.09.13", "title": "Драгомир Стойнев, БСП: ГЕРБ отказаха да подкрепят българското родно производство"}
{"url": "http://www.focus-news.net/news/2017/09/13/2435557/prezidentat-rumen-radev-yavno-v-balgariya-ima-polititsi-za-koito-otnosheniyata-ni-s-rusiya-nikoga-ne-sa-dostatachno-loshi-tryabva-da-otstoyavame-nashiya-interes.html", "text": "Явно в България има политици, за които отношенията ни с Русия никога не са достатъчно лоши, но ние трябва да отстояваме нашият интерес. Това каза президентът Румен Радев в интервю за Нова телевизия във връзка с доклада за националната сигурност на страната, според който заплаха за националната ни сигурност е Русия. \r\n„В този документ никъде не пише, че Русия е пряка заплаха за нашата национална сигурност, но основата теза изложена там е, че руските действия застрашават основната цел за единна, мирна и свободна Европа“, подчерта Радев. „Не е зле да проследим в последните месеци, в които този доклад е изготвен какво са правили лидерите на тази единна свободна и мирна Европа. Макрон и Орбан се срещат с Путин. Канцлерът Меркел поддържа непрекъснат диалог с Путин. Самата Меркел каза съвсем не отдавнаа, че не можем да говорим за сигурност в Европа, ако нямаме конструктивен диалог и отношения с Русия“, посочи той. „Премиерът Борисов и премиерът Ципрас съвсем наскоро заявиха, че България и Гърция ще бъдат мост между ЕС и Русия. Мисля, че най-точно го каза премиерът на Люксембург Ксавие Бетел – „време е да спрем да говорим за Русия и да започнем да говорим с Русия“. Така че аз мисля, че нашите отношения с Русия не трябва да стават заложник на чужди интереси. Явно в България има политици, за които отношенията ни с Русия никога не са достатъчно лоши, но ние трябва да отстояваме нашия интерес“, коментира държавният глава.", "date": "2017.09.13", "title": "Президентът Румен Радев: Явно в България има политици, за които отношенията ни с Русия никога не са достатъчно лоши, трябва да отстояваме нашия интерес"}
{"url": "http://www.focus-news.net/news/2017/09/13/2435558/lazar-aleksandrov-planinar-v-pirin-ezhegodno-se-provezhda-edna-ot-nay-golemite-peshterni-ekspeditsii-v-balgariya.html", "text": "В Пирин планина ежегодно се провежда една от най-големите пещерни експедиции в България - „Бански суходол 9-11“, която се провежда точно под „Кончето“. Това каза за Радио „Фокус“ – Пирин планинарят Лазар Александров. През 2015 година въпросната пещера е била обявена за третата по дълбочина пропаст в страната ни. „В експедицията, освен българско, има и международно участие на спелеолози от Румъния и Гърция, които се занимават с изследването на пещерите от научна гледна точка. Тази пещера е изключително тежка за проучване, защото базовият лагер се намира на над 2500 метра, а самата тя е още по висока. Придвижването до там става с коне, миналата година се използва и хеликоптер, защото багажа беше много“, каза още Александров. Планинарят коментира и това, че много от пещерите в България са силно застрашени, както и повечето природни забележителности заради немарливото отношение от страна на хората и институциите, изхвърлянето на отпадъци около обектите. „Проблемът е голям и мога да кажа, че законът не защитава пещерите в България. Към момента много малко от тях са защитени като природни обекти по силата на общото законодателство, няма специална уредба, заради това няма и санкции“, посочи Александров. Той добави, че спелеолози срещат и много трудности при самото проникване на пещерите, защото там няма обхват на телефоните и съответно ако стане някоя авария няма кой да извести. Александров заяви, че вътре в самите пещери има много влага, подземни води, температурите са много ниски – от 0 до 12 градуса. „Всяко едно проникване в пещерите е рисково и не се препоръчва за неподготвени хора“, каза още планинарят.\r\nЛивия НИНОВА", "date": "2017.09.13", "title": "Лазар Александров, планинар: В Пирин ежегодно се провежда една от най-големите пещерни експедиции в България"}
{"url": "http://www.focus-news.net/news/2017/09/13/2435559/pazardzhik-blizo-50-dka-nasazhdeniya-sas-slanchogled-sa-nezakonno-ozhanati-zagubite-za-proizvoditelya-sa-nad-10-000-lv.html", "text": "За незаконно ожъната реколта от слънчоглед в размер на близо 50 дка сигнализира земеделски производител от Пазарджик. Това съобщи за Радио „Фокус“ – Пазарджик Иван Кабуров, арендатор от Пазарджик. По думите му слънчогледът е ожънат незаконно за период от 15 дни с на три транша. Крадците на продукцията са действали в два от случаите през деня и един през нощта, като са жънали в участък, където има граница с техни имоти. Посевите от слънчоглед се намират в землището на пазарджишкото село Мало Конаре. „Подадох жалба в полицията преди 10 дни, но все още никой не е взел отношение и не е започнало разследване. Няма и свидетели, които да помогнат за изясняване на случая“, уточни Кабуров. Продукцията е изнасяна със самите комбайни. „Изкупната цена на слънчогледа към момента е 0.55 лв./кг. Това на практика означава, че от ожънатите близо 15 тона загубите са в размер на около 10 000 лева“, добави Кабуров.\r\nАлбена ЖИЛЕКОВА", "date": "2017.09.13", "title": "Пазарджик: Близо 50 дка насаждения със слънчоглед са незаконно ожънати, загубите за производителя са над 10 000 лв."}
{"url": "http://www.focus-news.net/news/2017/09/13/2435560/sliven-zakrivat-sotsialno-pedagogicheskiya-internat-v-selo-dragodanovo.html", "text": "От началото на новата учебна година Социално педагогическият интернат (СПИ) в село Драгоданово ще бъде закрит, съобщиха от пресцентъра на Министерството на образованието и науката. Ангажиментът за това беше поет от Министерството на образованието и науката в края на май тази година. До края на юни бяха изготвени индивидуалните оценки на всичките 37 деца, настанени в него. Индивидуалната оценка бе извършена с участието на членове на партньорската мрежа за прилагане на алтернативния модел за работа с ученици с девиантно поведение, разработен по проект „Подкрепа за равен достъп и личностно развитие“ по ОП „Наука и образование за интелигентен растеж“.\r\nВ екипа бе включен и експертът по приобщаващо образование от  РУО – Сливен, секретарят на Местната комисия за борба срещу противообществените прояви на малолетните и непълнолетните – Сливен, представители на отделите за закрила на детето по местонахождение на интерната и по местоживеене на учениците, други институции.\r\nЗа три от децата срокът на корекционно-възпитателната мярка е изтекъл, шест са с прекратен престой поради добро поведение, други шест са предложени за реинтегриране в семейна среда, пет ще бъдат настанени в Център за настаняване от семеен тип. Тринадесет деца са пренасочени към Социално педагогическия интернат в село  Варненци, а за други две, за които е установено, че през периода са извършили нови противоправни деяния, е направено предложение от местните комисии за борба срещу противообществените прояви на малолетните и непълнолетните за промяна на възпитателната мярка „настаняване във Възпитателно училище-интернат (ВУИ)“, което е по-тежка мярка. Едно от децата е обявено за общодържавно издирване и не може да бъде открито на територията на страната до този момент. Търси се решение и за последното останало в Драгоданово дете, чиято индивидуална оценка е изключително специфична, тъй като изисква едновременно предоставяне на интегрирани медико-социално и образователни услуги, заедно с корекционно-възпитателни.\r\nРезултатите от индивидуалните оценки бяха представени по време на работна среща в Министерството на образованието и науката, ръководена от заместник-министър Деница Сачева, с представителите на заинтересованите министерства, Държавната агенция за закрила на детето, Омбудсмана на Република България, Централната комисия за борба срещу противообществените прояви на малолетните и непълнолетните, на неправителствени организации, представители на РУО и директорите на СПИ и ВУИ в системата на образованието.\r\nНа срещата бяха дискутирани общи за СПИ и ВУИ проблеми, предложения за сътрудничество и възможности за предоставяне на социални услуги за децата от специализираните институции от страна на държавата и неправителствените организации. Участниците в срещата се обединиха около становището, че ще продължат да работят усилено за приемане на нова правна рамка и изграждане на пилотни услуги за деца в конфликт със закона.", "date": "2017.09.13", "title": "Сливен: Закриват социално педагогическия интернат в село Драгоданово"}
{"url": "http://www.focus-news.net/news/2017/09/13/2435561/the-new-york-times-politsiyata-vav-florida-razsledva-smartta-na-petima-dushi-v-mestna-klinika.html", "text": "Американската полиция разследва смъртта на петима души, пострадали от урагана „Ирма“, които са починали в клиника във Флорида, пише The New York Times. Останалите 115 пациенти са прехвърлени в близка болница.  Изданието пише още, че в лечебното заведение, където е станал инцидентът, климатикът не е работел. \r\nСпоред говорител на местните власти, в сградата е било „изключително горещо“. \r\nВестникът коментира, че след този инцидент, цифрата на хората, починали пряко или непряко поради урагана „Ирма“, вече е 69 души.  Цанко Цолов", "date": "2017.09.13", "title": "The New York Times: Полицията във Флорида разследва смъртта на петима души в местна клиника"}
{"url": "http://www.focus-news.net/news/2017/09/13/2435562/prezidentat-rumen-radev-mnogo-e-vazhno-evropa-da-ima-edinna-politika-spryamo-turtsiya.html", "text": "Много е важно Европа да има единна политика спрямо Турция. Това е важно разбира се, но очаквам ефективни и всеобхватни методи за справяне с този проблем, около които да се обединят. Това каза президентът Румен Радев в интервю за Нова телевизия. „Много е важно обаче да се чуе и нашият глас. За нас Турция е определено страна, с която имаме дълги традиционни отношения на приятелство и сътрудничество, на добросъседство. Турция за нас е важен партньор. Разбира се това трябва да става на базата на взаимно уважение и равнопоставеност и ненамеса. Когато има сблъсък, по какъвто и да е повод ЕС – Турция, този който има най-голям риск като последствие от е България. Затова нашият глас трябва да се чува в тази единна позиция спрямо Турция“, коментира държавният глава. \r\nСпоред него не бива да допускаме разрастване на външните влияния върху България. „Имаме един прекрасен, традиционен модел на етническо и религиозно съжителство и трябва да направим всичко възможно, за да го запазим. Трябва да не допускаме нашите общности - етнически и религиозни, да се капсулират от нашето общество и духовно да бъдат приобщавани към някакви други държави“, заяви президентът.\r\nДържавният глава бе категоричен, че трябва да се даде възможност на всички българи да гласуват свободно, независимо от това къде се намират но за това трябва институциите в България да си бъдат на място. \r\n„Не трябва да се допуска регистрация на партии на етническа основа и с финансиране отвън\", отбеляза той. По думите му уседналостта е само един от начините за защита на нашия изборен процес. „Наскоро имах среща и с председателя на ЦИК за това как върви разработването на системата за електронно дистанционно гласуване, която даде най-сетне възможност на нашите сънародници в чужбина да могат да гласуват и то много повече. Тази система трябва да може да гарантира запазване на идентичност, на тайна и да не компрометира изборите. Не трябва да допускаме гласуване под строй, както стана на миналите избори. Това е обидно. Знаем го всички - това е т. нар. изборен туризъм и това се повтаря в повече или в по-малка степен на всички избори“, каза още Румен Радев. \r\nПо думите на президента това обаче не е единственият проблем, свързан с провеждането на изборите. \"Какво става с ислямизацията на гетата? Тя върви с чуждо влияние, с чужди финансови средства. Нормално ли е вероизповеданията в България да се финансират отвън? Нормално ли е преди няколко месеца да гоним шестима граждани на друга държава с явна дейност, насочена против нашите национални интереси\", коментира Радев. \"Българската държава трябва да застане и наистина да поеме своята финансова отговорност и наистина да защити своя суверенитет\", категоричен бе Радев.\r\n\"Аз вече предложих да се мисли за законодателни промени и по време на консултациите за съставяне на правителство с всички партии всичко охотно обещаха, че ще се приемат стъпки за промяна във важни закони - Закона за вероизповеданията, за изборите, за българското гражданство, все фундаментални неща. До момента има ли нещо?\", отбеляза държавният глава.", "date": "2017.09.13", "title": "Президентът Румен Радев: Много е важно Европа да има единна политика спрямо Турция"}
{"url": "http://www.focus-news.net/news/2017/09/13/2435563/zdravka-chimeva-spetsialist-v-oblastta-na-organiziranite-pochivki-edna-ot-nay-interesnite-peshteri-v-oblast-blagoevgrad-e-boychovata-peshtera.html", "text": "Една от най-интересните пещери в региона е Бойчовата пещера. Това каза за Радио „Фокус“ – Пирин Здравка Чимева, специалист в областта на организираните почивки от област Благоевград. Тя посочи, че от години има идея за социализиране на Бойчовата пещера заради нейната атрактивност. „Когато в дадена община, територия или  местност има толкова интересен обект, който трябва да се популяризира и да стане достъпен за туристите, то нормално е да се помисли за опции, чрез които това да стане възможно. Тази Бойчова пещера е изключително интересна и изключително красива. Тя доста прилича на Ягодинската пещера, като в нея има сталактити и сталагмити“, каза още Чимева. Тя добави, че проблемът с достъпа до пещерата е, че трябва да социализират 6 метра, за да се направят достъпни за туристите.\r\nЛивия НИНОВА", "date": "2017.09.13", "title": "Здравка Чимева, специалист в областта на организираните почивки: Една от най-интересните пещери в област Благоевград е Бойчовата пещера"}
{"url": "http://www.focus-news.net/news/2017/09/13/2435564/prezidentat-rumen-radev-razchitam-na-mnenieto-na-parvata-dama-no-kraynoto-reshenie-vinagi-e-moe.html", "text": "Разчитам на мнението на първата дама, но крайното решение винаги е мое. Това каза президентът Румен Радев в интервю за Нова телевизия. „Обсъждаме проблеми от всякакъв характер, държим на мнението си, но винаги съм уважавал правото й на лично мнение, както и тя моето. Тя е човек, на чието мнение мога винаги да разчитам, но както във всяка една ситуация, крайното решение е винаги мое“, допълни той.", "date": "2017.09.13", "title": "Президентът Румен Радев: Разчитам на мнението на първата дама, но крайното решение винаги е мое"}
{"url": "http://www.focus-news.net/news/2017/09/13/2435565/ferhan-hasan-obshtina-dalgopol-uchebnitsite-i-uchebnite-pomagala-sa-dostaveni-i-razpredeleni-po-uchilishtata.html", "text": "Училищата и детските градини на територията на община Дългопол са в готовност за новата учебна година. Това каза в интервю за Радио „Фокус“ – Варна Ферхан Хасан, началник отдел „Хуманитарни дейности и образование“ в Община Дългопол. Той отбеляза, че са извършени ремонтни дейности през летните месеци и сградният фонд е в добро състояние. Учителите, които ще обучават децата, също са достатъчно и в общината няма недостиг на кадри, посочи Ферхан Хасан. „Учебниците и учебните помагала са доставени, включително и учебниците за втори и шести клас, които са нови за тази учебна година. Разпределени са по училищата“, каза още Ферхан Хасан. „135 ще бъдат първокласници в община Дългопол през новата учебна година и организацията за първия учебен ден е на ниво. Представители на общинската администрацията ще присъстват на тържествата в училищата и детските градини на 15 септември“, добави Ферхан Хасан. По отношение на пътната безопасност той уточни, че през летните месеци са поставени изкуствени неравности около училищата и детските градини, където те са липсвали. В седмицата преди 15 септември се извършва освежаване на пътната маркировка, поставяне на пътни знаци и сигнализация пред училищата и около тях, което се прави съвместно с органите на реда.\r\nМарияна ВАЛЕНТИНОВА", "date": "2017.09.13", "title": "Ферхан Хасан, Община Дългопол: Учебниците и учебните помагала са доставени и разпределени по училищата"}
{"url": "http://www.focus-news.net/news/2017/09/13/2435566/voa-donald-tramp-prizova-kongresa-da-prerazgleda-danachnata-sistema.html", "text": "Американският президент Доналд Тръмп призова Конгреса да преразгледа данъчната система, съобщава радио Voice of America. Това е заявил държавният глава в съобщение в Twitter в сряда. Според него, данъчни облекчения и реформа на системата са „нужни повече от всякога“, след като урагана „Ирма“ нанесе тежки поражения в части от американското крайбрежие.  Цанко Цолов", "date": "2017.09.13", "title": "VOA: Доналд Тръмп призова Конгреса да преразгледа данъчната система"}
{"url": "http://www.focus-news.net/news/2017/09/13/2435567/prezidentat-rumen-radev-ne-krastosvam-shpagi-s-voenniya-ministar.html", "text": "Не кръстосвам шпаги с военния министър. Нямаме никакви лични конфликти. Това каза президентът Румен Радев в интервю за Нова телевизия. \"Държа законите да се спазват, особено когато се касае за армията. Армията е една строго регламентирана система и министър Каракачанов в момента навлиза в нея\", коментира президентът във връзка със случая, при който министърът на отбраната изпрати за залавянето на мъж от Пещера, издирван за убийството на съпругата си. \"Случаят не е нито тероризъм, нито разпространяване на оръжия за масово поразяване, нито трафик на оръжия. В случая тази операция излиза извън закона\", категоричен бе държавният глава. По думите му арията може да участва в преследването на престъпници, но трябва да има законов регламент за това нещо.\r\n\"Армията е силова институция и е много важно тя да действа изцяло в рамките на закона и да не го нарушава, иначе може да стане опасно\", заяви той.\r\nРадев обясни, че днес е получил отговор от постоянния секретар на Министерство на отбраната по случая. \"Това, което имам като отговор, се разминава с това, което видях по медиите, дори изказванията на самия министър. Аз мисля, че с министъра на отбраната имаме много добър диалог и ще се срещнем в скоро време и ще уточним тези въпроси, те са важни за цялото общество.", "date": "2017.09.13", "title": "Президентът Румен Радев: Не кръстосвам шпаги с военния министър"}
{"url": "http://www.focus-news.net/news/2017/09/13/2435568/stara-zagora-hor-sevtopolis-predstavi-svoeto-izkustvo-na-mezhdunarodniya-muzikalen-festival-v-praga.html", "text": "Успешно представяне засвидетелства Хор „Севтополис“ към Народно читалище „Възродена Искра“ -  Казанлък в осмото издание на Международния музикален фестивал за хорове и оркестри в чешката столица Прага, каза за Радио „Фокус“ диригентът на хора Дора Кошева. Тя поясни, че хорът участва за четвърти път в този фестивал, който в предишни години е провеждан в Унгария, Рим, Хърватия и др. Две са участията на формацията от Казанлък във фестивалната програма, която не е със състезателен характер. В концертните прояви са изпълнени църковно-славянски песнопения, български фолклор и др. \r\nВъв фестивала в Прага хор „Севтополис“ представи своето изкуство заедно с още 11 хорови и оркестрови формации от Латвия, Турция, Полша, Дания, Германия, Румъния, Италия, Естония и др.\r\nДора Кошева поясни, че турнето на хора е реализирано с финансовата подкрепа на Община Казанлък, заради което своята благодарност хористите изразиха в специално писмо до Общинска администрация.\r\nСлавяна ГАЙДАРОВА", "date": "2017.09.13", "title": "Стара Загора: Хор „Севтополис“ представи своето изкуство на Международния музикален фестивал в Прага"}
{"url": "http://www.focus-news.net/news/2017/09/13/2435569/igor-dodon-parlamentat-i-pravitelstvoto-se-opitvat-da-ogranichat-pravomoshtiyata-mi.html", "text": "Президентът на Молдова Игор Додон заяви пред репортери в Кишинев в сряда, че Правителството и Парламента се опитват да ограничат неговите правомощия като главнокомандващ на армията, предава Radio Free Europe.\r\nСпоред Додон, Народното събрание се готви да промени един от законите на страната, за да направят възможно пращането на молдовски въоръжени сили на ученията на НАТО, които се провеждат в периода от осми до 23 септември в Украйна.\r\nДържавният глава коментира още, че „това няма да се случи, защото има президентска власт“.\r\nОт радиото припомнят, че по-рано, Парламента отхвърли президентска заповед да не се изпращат 57 войници, които да участват в ученията на Алианса. Цанко Цолов", "date": "2017.09.13", "title": "Игор Додон: Парламентът и правителството се опитват да ограничат правомощията ми"}
{"url": "http://www.focus-news.net/news/2017/09/13/2435570/shumen-590-pozhara-sa-vazniknali-na-teritoriyata-na-oblastta-ot-nachaloto-na-godinata.html", "text": "От началото на годината до момента на територията, обслужвана от РДПБЗН – Шумен са възникнали 961 произшествия, като пожарите са 590, аварийно-спасителни дейности, техническа помощ е оказана в 357 от случаите. За сравнение през 2016 година са възникнали 930 произшествия, от които пожарите са 593, аварийно-спасителни дейности и техническа помощ са 332. Това съобщиха от пресцентъра на  ОДМВР – Шумен.\r\nНай-голям брой произшествия са възникнали през 2012 година - 1720. През последните пет години загиналите в пожари са осем. \r\nОт началото на 2017г. служителите,  осъществяващи държавен противопожарен контрол са извършили  27 комплексни,  537 контролни и 920 тематични проверки в обектите. За отстраняване на констатирани нарушения са връчени 153 противопожарни разпореждания. За допуснати административни нарушения са съставени 52 акта. \r\nСлужителите, осъществяващи държавен противопожарен контрол в областта на новото строителство са изготвили становища на проектна документация и са участвали във въвеждането в експлоатация на 160 обекта. \r\nПо направление защита на населението са проверени 190 обекта. \r\nНа проведените XVIII републикански състезания на младежките противопожарни отряди „Млад огнеборец“ през месец юни в к. к. Албена представителният отбор от област Шумен се класира на 1 място в дисциплината „Бойно разгръщане на състезателна пътека“, а в комплексното класиране зае 5 място от 28 отбора. \r\nНа проведеното републиканско ученическо състезание по защита при бедствия, пожари и извънредни състезания в гр. Бургас отборът на област Шумен се класира на трето място от 28 отбора. \r\nПриоритетните задачи, които стоят пред ГДПБЗН-МВР и в частност пред РДПБЗН-Шумен към настоящия момент са доразвиване и обучение на доброволни формирования, както и качествена превенция и обучение на населението с цел защита от природни бедствия. В тази връзка на територията на област Шумен в процес на изграждане е един от шестте областни учебни центъра за обучение на населението за действия при природни бедствия. \r\nЗа проявен героизъм, изключителен професионализъм при извършване на рискови аварийно - спасителни дейности за отстраняване последиците от възникналия тежък инцидент на 10 декември 2016 г. на гарата в село Хитрино, област Шумен са наградени 126 служители на РДПБЗН-Шумен от министъра на вътрешните работи. \r\nЗа проявен героизъм, при изпълнение на служебните си задължения при отработването на тежко произшествие в района на село Хитрино, обл. Шумен с комплексна награда на Националния конкурс \"Пожарникар на годината - 2016\" са наградени 166 служители на РДПБЗН-Шумен от директора на Главна дирекция „Пожарна безопасност и защита на населението“. \r\nЗа съществен принос при изпълнение на конкретна професионална задача от служители на Регионална дирекция \"Пожарна безопасност и защита на населението\" - Шумен, взели активно участие при ликвидиране на последствия от възникнал инцидент на 10.12.2016 г., експлозия и пожар на ж.п. гара с. Хитрино, област Шумен, като вследствие на дерайлиралата влакова композиция и последвалия взрив на цистерните с опасни вещества са разрушени много къщи и административни сгради, с  изключително катастрофални и мащабни последици  за местното население са наградени 5 служители на РДПБЗН-Шумен от директора на Главна дирекция „Пожарна безопасност и защита на населението“. \r\nЗа постигнати високи професионални резултати и съществен принос при изпълнение на служебните задължения е награден 1 служител на РДПБЗН-Шумен от министъра на вътрешните работи. \r\nЗа съществен принос и проявен висок професионализъм при изпълнение на конкретна професионална задача и по повод професионалния празник на служителите от Главна дирекция „Пожарна безопасност и защита на населението“ – МВР – 14 септември са наградени 27 служители на РДПБЗН – Шумен от директора на РДПБЗН – Шумен.", "date": "2017.09.13", "title": "Шумен: 590 пожара са възникнали на територията на областта от началото на годината"}
{"url": "http://www.focus-news.net/news/2017/09/13/2435571/veliko-tarnovo-prez-septemvri-chitatelskiyat-klub-priyateli-na-knigata-pri-chitalishte-nadezhda-zapochna-redovnite-si-sbirki.html", "text": "През септември читателският клуб „Приятели на книгата“ при читалище „Надежда“ във Велико Търново започна редовните си сбирки. Това съобщи за Радио „Фокус“ – Велико Търново библиотекарят и председател на Клуба Бисера Дживодерова. Тя отбеляза, че на 25-ти септември ще се съберат учениците от 3 и 4 клас на ОУ „Христо Ботев“. В същия ден библиотекарите ще посетят и Детска градина „Пролет“. На 27-ми е срещата на групата на възрастните. Дживодерова посочи, че целта на първите сбирки е всеки да разкаже какво е прочел през лятото. „В клуба всички сме четящи хора и ще бъде много интересно, защото сме чели произведения от различни автори. Ще спорим кое произведение е по-интересно и си струва да бъде прочетено“, посочи библиотекарят и председател на Клуба. Тя отбеляза, че в някой от следващите събирания на групата на възрастните гост ще е проф. Иван Станков, който ще представи сборника си с разказа „Спомени по вода“.\r\nТази година читателският клуб навършва две години от създаването си. В него членуват над 130 души, които са разделени в четирите групи. Едната група е сформирана от 3-та и 4-та група на детска градина „Пролет“, във втората са децата от 1 до 4 клас от ОУ „Христо Ботев“, в третата са ученици от Хуманитарна гимназия „Св. Св. Кирил и Методий“ и от Старопрестолна гимназия по икономика, а в четвъртата са възрастни хора, повечето в пенсионна възраст, които са с традиции в четенето.\r\nНадежда КРЪСТЕВА", "date": "2017.09.13", "title": "Велико Търново: През септември читателският клуб „Приятели на книгата“ при читалище „Надежда“ започна редовните си сбирки"}
{"url": "http://www.focus-news.net/news/2017/09/13/2435572/hurriyet-turskiyat-prezident-zayavi-che-shte-bade-provedena-mashtabna-modernizatsiya-na-armiyata.html", "text": "Турският президент Реджеп Тайип Ердоган заяви в сряда, по време на събрание на управляващата Партия на Справедливостта и развитието, че „ще направим каквото е нужно, за да държим държавата жива. Ще направим това с въоръжени дронове, с танкове и с оръдия“. Toва предава турският вестник Hurriyet. \r\nВ изявлението се казва още, че турските въоръжени сили, ще бъдат „оборудвани с всички необходими оръжия“. \r\nПо-рано стана ясно, че Анкара ще закупи ПВО системата S-400 от Русия, припомнят от изданието. Цанко Цолов", "date": "2017.09.13", "title": "Hurriyet: Турският президент заяви, че ще бъде проведена мащабна модернизация на армията"}
{"url": "http://www.focus-news.net/news/2017/09/13/2435573/nimh-utre-shte-e-slanchevo-s-maksimalni-temperaturi-mezhdu-28-i-33.html", "text": "През нощта ще е предимно ясно. Утре ще е слънчево и почти тихо, след обяд в равнините - горещо. Максималните температури ще са между 28° и 33°, в София - около 29°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане ще се понижава и ще е по-ниско от средното за месец септември.\r\nПо Черноморието ще е предимно слънчево. Ще духа умерен северозападен вятър, който постепенно ще отслабне и ще се ориентира от югоизток. Максималните температури ще са 25–28°. Температурата на морската вода е 24–25°, на север от н. Калиакра – около 20°. Вълнението на морето ще е 1–2 бала. В планините ще преобладава слънчево време. Ще духа до умерен вятър от запад-северозапад. Максималната температура на височина 1200 метра ще е около 22°, на 2000 метра – около 15°.\r\nВ петък ще е слънчево, около и след обяд – горещо. Ще духа слаб югоизточен вятър. Максимални температури между 29° и 34°. През почивните дни ще се задържи слънчево и горещо, температурите ще се повишат още и максималните ще бъдат между 32° и 37°, по Черноморието малко по-ниски. Вятърът от изток-югоизток ще се усили и в Източна България ще е умерен.", "date": "2017.09.13", "title": "НИМХ: Утре ще е слънчево с максимални температури между 28° и 33°"}
{"url": "http://www.focus-news.net/news/2017/09/13/2435574/kmetat-na-sofiya-yordanka-fandakova-otkri-politseyska-priemna-na-zhenskiya-pazar-obzor.html", "text": "Столичният кмет Йорданка Фандъкова откри приемна и офис на 3-то Районно управление на СДВР на \"Женския пазар\". Това е 110-ата приемна на територията на всички райони на Столична община. \"Тук и в подлеза на Централна гара специално настоях да има приемни, защото постоянното присъствие на полицаите е достатъчно респектиращо“, обясни Фандъкова. По време на откриването на офиса, стана ясно, че той ще работи от 08.30 до 17.30 часа, като при усложнена обстановка центърът ще работи и през съботните и неделни дни. \r\nСтоличният кмет коментира, че ситуацията в района на \"Женския пазар\" коренно се е променила след реконструкцията му. \"Продължаваме да си сътрудничим с кмета на район \"Възраждане\", за да върнем на това място стария блясък“, посочи Фандъкова. Тя отбеляза, че това на практика е най-добре запазеният район на стара София, но в същото време сградите са в лошо. По думите на Фандъкова до този момент на територията на \"Женския пазар\" е изградена система за видеонаблюдение, която включва 61 камери. Столичният кмет допълни, че на територията на пазара има център за видеонаблюдение с 24-часово дежурство, а в района действа постоянен патрул на общинска полиция и такъв на СДВР. \"От няколко години работим и променяме средата на едно от знаковите места на София, което се беше превърнало в символ на ужас за хората, които живееха и минаваха от тук. След като направихме цялостната реконструкция на \"Женския пазар\", започнахме да влагаме огромни усилия по отношение на сигурността и на чистотата. Директорът на \"Женския пазар\" има много важни задачи, които контролираме заедно със Столичния инспекторат\", каза още Фандъкова.\r\nВъв връзка с видеонаблюдението в столицата, тя отбеляза, че към близо 2700-те общински камери на територията на Столична община, ще бъдат добавени още 244 по основни пътни трасета. \"В момента тече подготовката за реализирането на проекта за разширение на системата за видеонаблюдение в София, заедно със свързаност на различните центрове за управление. Това е проектът, който беше финансиран от държавата по повод предстоящото председателство на Съвета на ЕС и домакинството на София\", уточни столичният кмет. По думите ѝ след като бъде реализиран този проект, ще има единна система и взаимодействие, което ще подобри значително сигурността в града.", "date": "2017.09.13", "title": "Кметът на София Йорданка Фандъкова откри полицейска приемна на \"Женския пазар\" (ОБЗОР)"}
{"url": "http://www.focus-news.net/news/2017/09/13/2435575/veliko-tarnovo-19-detsa-sa-se-vklyuchili-v-initsiativata-pomoshtnik-na-bibliotekarkata-prez-lyatoto-koyato-se-provede-v-chitalishte-nadezhda.html", "text": "19 деца, от 4-ти до 8-и клас, са се включили в инициативата на великотърновското читалище „Надежда‘‘ „Помощник на библиотекарката през лятото“. Това каза за Радио „Фокус“ – Велико Търново библиотекарят Бисера Дживодерова. Тя посочи, че в рамките на заниманията през летните месеци, те са научили как се подрежда библиотеката, как се търси автор по каталог и информация по дадена тема по раздели. Децата вече могат да правят читателски картон, да записват книги, да подпечатват и облепят нова книга и да отчисляват стара. Участниците в инициативата са подредили и почистили книжките по азбучен ред в Детския отдел. Бисера Дживодерова отбеляза, че освен помощта, която са указвали на библиотекарите, те са имали и литературни занимания – писане на съчинение по тема, на съчинение по картинка, както и на общо съчинение, при което всяко дете пише следващото изречение. По думите ѝ интерес за тях е представлявал и „театърът на маса“. „Децата прочетоха много детски пиеси. Правихме разпределение на ролите. Теглиха „чоп“ кой коя роля ще чете. Много се забавляваха и научиха много неща и за театъра“, добави Дживодерова. Освен това те са имали и занимания на компютър. Търсили са информация за отделни автори, след което са чели техни произведения – сонети на Шекспир, стихове на Пушкин, на Лермонтов и на Николай Лилиев, както и разкази на Чудомир и други.\r\nДнес инициативата „Помощник на библиотекарката през лятото“ завършва с празник, организиран в читалище „Надежда“. Всяко дете получава грамота за участие в кампанията и специално надписана книжка. „Мисля, че за тях това лято ще бъде един много хубав спомен, и че чрез заниманията, които им организирахме, те ще бъдат обогатени и ще имат потребност да ходят на библиотека. От сега заявяваме, че следващото лято тази хубава инициатива ще продължи и че при нас ще дойдат нови деца, за да научат повече за библиотеките, за книгите и за авторите“, посочи Бисера Дживодерова.\r\nНадежда КРЪСТЕВА", "date": "2017.09.13", "title": "Велико Търново: 19 деца са се включили в инициативата „Помощник на библиотекарката през лятото“, която се проведе в читалище „Надежда‘‘"}
{"url": "http://www.focus-news.net/news/2017/09/13/2435576/aleksandar-damovski-mkd-zakonat-za-ezitsite-otvarya-vazmozhnostta-za-federalizatsiya-na-makedoniya.html", "text": "\"Законът за езиците отваря възможността за федерализация на Македония. Това мнение се споделя от голяма част от гражданите\", коментира за Радио „Фокус“ главният редактор на електронното издание МКД Александър Дамовски.  По думите му другото опасение е свързано с възможността и други етноси в страната да поискат въвеждането на майчиния им език като официален. „Логично ще бъде утре сръбската, ромска, турската общност да имат очакването да бъдат на това ниво, както и албанската общност. Няма защо те да бъдат провъзгласявани в едно гражданско общество, каквото ние искаме да бъдем, като група от втори ред“, коментира македонският журналист. Александър Дамовски прогнозира, че законопроектът за езиците ще бъде приет в парламента на Македония, но президентът на Георги Иванов няма да го подпише. Според Дамовски ще се стигне до обявяването на закона за противоконституционен и това ще предизвика политическа криза в правителствената коалиция.", "date": "2017.09.13", "title": "Александър Дамовски, МКД: Законът за езиците отваря възможността за федерализация на Македония"}
{"url": "http://www.focus-news.net/news/2017/09/13/2435577/andrey-kovachev-enpgerb-stremezh-kam-ravenstvo-edinstvo-i-po-efektivno-opazvane-na-vanshnite-granitsi-na-stranite-chlenki-bi-oznachavalo-rabotesht-es.html", "text": "Стремеж към равенство, единство и по-ефективно опазване на външните граници на страните-членки би означавало работещ ЕС. Това каза във вечерния блок „Това е България“ на Радио „Фокус“ евродепутатът от ЕНП/ГЕРБ Андрей Ковачев. „Едни от основните цели на председателя на ЕК Жан-Клод Юнкер са равенство, свобода и върховенство на закона и правовата държава. Тоест да няма различия между север – юг или изток – запад, да няма различно отношение към отделните страни-членки. Това е важно за нас, но оттук нататък са нужни действия. Какво ще се случи в реалността зависи от страните-членки, които трябва да поискат ЕС да бъде ефективен. Нека не се заблуждаваме – ЕС е толкова ефективен, колкото му позволят те. Ако държавите не са единни и робуват на националните си егоистични цели и не желаят да постигнат компромис, то няма как (каквато и реч да проведе г-н Юнкер в Страсбург) да бъде ефективен ЕС“, обясни евродепутатът. Андрей Ковачев отбеляза, че страните-членки трябва да се стремят към единство и в борбата с тероризма, като на първо място да се създаде европейската агенция по киберсигурност, за да бъдат опазени външните граници.", "date": "2017.09.13", "title": "Андрей Ковачев, ЕНП/ГЕРБ: Стремеж към равенство, единство и по-ефективно опазване на външните граници на страните-членки би означавало работещ ЕС"}
{"url": "http://www.focus-news.net/news/2017/09/13/2435578/sport-rusiya-pobedi-gartsiya-s-7469.html", "text": "Русия победи Гърция с 74:69 точки и се класира за полуфинал на европейското първенство по баскетбол. В първата четвъртина гръцкият отбор успя да се наложи с 24:17, но Русия спечели останалите три части съответно с 14:13, 20:16 и 23:16 за крайния резултат от 74:69. Противник на Русия за полуфиналите ще бъде излъчен след края на мача между Италия и Сърбия, който се играе от 21:30 в сряда.", "date": "2017.09.13", "title": "Спорт: Русия победи Гърция с 74:69"}
{"url": "http://www.focus-news.net/news/2017/09/13/2435579/blagoevgrad-riosv-shte-se-vklyuchi-v-kampaniyata-da-izchistim-balgariya-zaedno.html", "text": "РИОСВ - Благоевград ще се включи в кампанията „Да изчистим България заедно“. Това съобщиха за Радио „Фокус“ - Пирин от РИОСВ - Благоевград. На 16 септември, от 10.00 часа, общо 20 служители на РИОСВ – Благоевград, Регионална лаборатория към Главна дирекция „Лабораторно-аналитична дейност” към ИАОС, както и членове на техните семейства ще чистят терените в непосредствена близост до административната сграда на РИОСВ, на ул. „Свобода“ №1 в Благоевград. Обект на почистването ще бъдат предимно леки битови отпадъци и отпадъци от опаковки, които могат да бъдат отстранени ръчно. „Чували и ръкавици за участниците и доброволците ще се раздават на 16 септември, от 09.30 часа, пред сградата на РИОСВ – Благоевград на ул. „Свобода“ №1. Събраните отпадъци ще бъдат натрупани до контейнерите от съществуващата точка за събиране на битови отпадъци на ул. „Свобода“ №1“.\r\nЛора КАЛЧЕВА", "date": "2017.09.13", "title": "Благоевград: РИОСВ ще се включи в кампанията „Да изчистим България заедно“"}
{"url": "http://www.focus-news.net/news/2017/09/13/2435580/milena-nedeva-kmet-na-kapsichan-priemaneto-na-zakon-za-velikite-stari-stolitsi-bi-dovelo-do-uvelichavane-na-turisticheskiya-potok.html", "text": "Приемането на Закон за великите стари столици би довело до увеличаване на туристическия поток чрез осигуряване на подходяща инфраструктура, която да ги приеме. Това каза във вечерния блок „Това е България“ на Радио „Фокус“ Милена Недева, кмет на Община Каспичан, на чиято територия е старата българска столица Плиска. „Великите стари столици са визитната картичка на страната ни. Резултатите от редица проведени проучвания досега показват, че ефективността на управлението и опазването на културното историческо наследство именно в градовете стари столици не е на достатъчно високо ниво. Необходимо е създаването на обща визия и нормативен акт за ефективно опазване на тези недвижими културни ценности. Изготвен е проектозаконът, изготвени са и мотиви, но все пак той ще бъде прегледан в някои от комисиите преди да бъде внесен за официално разглеждане по законовия ред. Очаквам, че това ще се случи в най-скоро време“, обясни Милена Недева. Според нея Законът за великите стари столици ще бъде широко подкрепен в НС, тъй като касае историята и възпитанието на децата България. Тя добави, че се надява един такъв закон да бъде подкрепен от всички политически сили, защото по тази тема цветът и политическата партия не трябва да имат значение.", "date": "2017.09.13", "title": "Милена Недева, кмет на Капсичан: Приемането на Закон за великите стари столици би довело до увеличаване на туристическия поток"}
{"url": "http://www.focus-news.net/news/2017/09/13/2435581/euromag-balgarski-grazhdanin-be-arestuvan-za-vandalizam-v-rim.html", "text": "Български гражданин бе арестуван в Рим, след като е повредил Императорския форум в града, пише Euromag, като се позовава на информация от сайта \"Италия по руски\". Преди полицията да се намеси, българинът е успял да изпише с метален ключ своето име и това на приятелката си, придружени със сърце, на стената на сградата. \r\nОсвен него са арестувани и двама чилийци, които се опитали да отчупят парче от Колизеума.  Цанко Цолов", "date": "2017.09.13", "title": "Euromag: Български гражданин бе арестуван за вандализъм в Рим"}
{"url": "http://www.focus-news.net/news/2017/09/13/2435582/prof-d-r-plamen-iliev-ikonomicheski-universitet-varna-nay-golyam-interes-se-nablyudava-kam-spetsialnostite-turizam-finansi-marketing-schetovodstvo-i-odit.html", "text": "Концентрацията на обучение в Икономически университет – Варна е само в 4 професионални направления – „Икономика“, „Туризъм“, „Управление“ и „Информатика“, което е ефективно и икономически изгодно точно в условия на демографски проблеми. Това каза в интервю за Радио „Фокус“ – Варна проф. д-р Пламен Илиев, ректор на Икономически университет – Варна. „В направление „Икономика“ традиционно най-търсени специалности са „Счетоводство“, „Финанси“, „Бизнес икономика“, „Маркетинг“. Това са утвърдени специалности, има и други, за които също сме изпълнили държавната поръчка, но търсенето не е толкова активно“, посочи проф. Пламен Илиев. Интерес тази година се наблюдава и към специалностите от направление „Администрация и управление“, където процентът на изпълнение на плановия прием е 115. През тази година Икономически университет – Варна стартира нов проект в ОКС „бакалавър“ – специалност „Съдебна администрация“. „Ние отговорихме на една потребност на съдебната система за обучение на специалисти с висше образование извън състава на магистратите, извън специалност „Право“. Това е нова специалност с изключително сериозно търсене“, отбеляза проф. Пламен Илиев. Сериозен тази година е и интересът към специалност „Туризъм“, допълни проф. Пламен Илиев. „Може би състоянието на туристическата индустрия и нейното развитие през последните години доведе до по-голямо търсене на тази образователна услуга. Специалност „Информатика“ също има устойчиво търсене, имаме приети близо 100 човека, което изпълнява държавната поръчка. Знаете, че правителството подпомага по всевъзможен начин обучението по подобни специалности и нямаме никакви ограничителни условия“, коментира проф. Пламен Илиев.\r\nМарияна ВАЛЕНТИНОВА", "date": "2017.09.13", "title": "Проф. д-р Пламен Илиев, Икономически университет – Варна: Най-голям интерес се наблюдава към специалностите „Туризъм“, „Финанси“, „Маркетинг“, „Счетоводство и одит“"}
{"url": "http://www.focus-news.net/news/2017/09/13/2435583/predstoyashti-mezhdunarodni-sabitiya-za-1409-agentsiya-fokus.html", "text": "Открива се кампанията на католонския референдум за независимост от Испания.  Първото публично изявление относно пожара в кулата „Гренфел“, в който загинаха поне 80 души през юни.  Емирът на Катар е на посещение в Турция.  Започва срещата на европейските министри на вътрешните работи, главни теми са проблемите около миграцията и борбата с тероризма.  От 14 до 20 септември Русия и Беларус ще проведат съвместни стратегически учения, наречени „Запад-2017“, в които, според официалните данни, ще вземат участие около 13 хиляди военнослужещи. Из цялата страна ще се проведат ежегодните военни учения на Въоръжените сили на Украйна. Емирът на Катар Шейх Тамим бин Хамад ал Тани ще направи първото си официално посещение в чужбина в Истанбул, където ще се срещне с президента на Турция Реджеп Таийп Ердоган в търсене на изход от дипломатическата криза в Персийския залив", "date": "2017.09.13", "title": "Предстоящи международни събития за 14.09 (Агенция \"Фокус\")"}
{"url": "http://www.focus-news.net/news/2017/09/13/2435584/dokladat-za-sastoyanieto-na-otbranata-i-vaorazhenite-sili-prez-2016-godina-beshe-priet-ot-parlamentarnata-komisiya-po-otbrana-obzor.html", "text": "Парламентарната комисия по отбрана прие Доклада за състоянието на отбраната и въоръжените сили през 2016 година. Предстои обсъждането му в Народното събрание. Началникът на отбраната ген. Андрей Боцев заяви, че от по-голямо значение са действията за решаване на проблемите в армията, а не с какви думи ще наречем състоянието на Въоръжените сили. Той обясни, че личният състав е най-основният фактор за решаването на проблемите в Българската армия. „Не е тайна, че личният състав е около 28 - 29% под щата и непрекъснато се увеличава. Причините са ниското заплащане, социални пакети и т.н.“, коментира Андрей Боцев. Той обясни, че 30% от явяващите се не могат да преминат медицинските тестове, а 20 - 30% отпадат, защото не могат да преминат теста за интелигентност. Според началника на отбраната състоянието на армията е ясно, но за да се излезе от него трябва да започне изпълнението на набелязаните мерки. Вицеадмирал Пламен Манушев призова за смирение, защото всички военнослужещи са виновни за състоянието на Въоръжените сили, макар и не персонално. Той заяви, че трябва политически консенсус по отношение на националната сигурност и отбрана. По думите му вече Българската армия частично не може да си изпълнява задълженията, а това вече е от десетилетия. Пламен Манушев посочи, че в доклада е записано най-подробно и честно недоброто състояние на Въоръжените сили. \r\nДепутатът от „Обединени патриоти“ Милен Михов обясни, че докладът на Министерски съвет е много по-откровен и критичен от този на служебния кабинет. Симеон Симеонов от ДПС коментира, че трябва да се направи всичко възможно да има промяна в армията, да й бъде отделено сериозно внимание, за да се готвят военнослужещите, както трябва. Борис Вангелов от „Обединени патриоти“ заяви, че българите, като обичащи своята армия, искат да видят най-после пълен консенсус между всички политически сили, за да започне нов етап в развитието на Въоръжените сили. Христо Гаджев от ГЕРБ посочи, че увеличаването на заплатите трябва да бъде основен приоритет за Министерството на отбраната и на парламента. Николай Цонков от БСП коментира, че състоянието на Въоръжените сили е повече от критично и трябват спешни мерки. \r\nБиляна ИВАНОВА", "date": "2017.09.13", "title": "Докладът за състоянието на отбраната и въоръжените сили през 2016 година беше приет от парламентарната комисия по отбрана (ОБЗОР)"}
{"url": "http://www.focus-news.net/news/2017/09/13/2435585/siyka-keteva-pensioniran-uchitel-promyanata-na-tsennostnata-sistema-i-predstavite-za-dobro-i-losho-dovede-do-propast-mezhdu-uchitel-i-uchenitsi.html", "text": "Промяната на ценностната система и представите за добро и лошо доведе до пропаст между учител и ученици  по отношение за представите за живота. Това каза за Радио „Фокус“ – Смолян Сийка Кетева, вече пенсионер, с  34 години стаж в СОУ „Отец Паисий“ – Мадан като учител по Български език и литература. За Кетева да си учител не е професия, а призвание, а за да бъдеш истински учител на първо място трябва да обичаш децата, да бъдеш търпелив и да вярваш в собствените си сили.  По думите на Кетева учителят, свещеникът и кметът по време на Възраждането са били на особена почит, когато ценностите и стремежите на хората са били съвсем други. „Искам да споделя, че в първите години на моето учителстване аз също се радвах на уважение, на радушен прием, на добро разбирателство с родителската общност и учениците не бяха объркани в ценностната система на моралните устои. Някак си обществото беше по-консолидирано, нямаше го това разслоение. Духовното начало беше по-силно изразено и не се разминаваше учителят с подрастващите, с ученика, по отношение на мисленето и на стремежите“, разказа Кетева.  По време на Прехода обаче нещата се променят и според нея тази промяна на обществено-политическата обстановка не се е разбрала правилно от обществото и махалото се е завъртяло в противоположна посока. „Стана така, че се обърка ценностната система на децата, представата за добро и зло, представата за стойностно и фалшиво, и самите те някак си обърнаха към материалното и към консумативното начало. „Постепенно започна да се говори за реформи в образователната система, за промяна в образованието, но факт е, че между учителя и учениците настъпи пропаст по отношение за представите за живота“, каза Кетева. По думите ѝ обаче, ако трябва сега да избира  професия и какво да работи, пак ще бъде учител, ще работи с млади хора, защото въпреки трудностите те зареждат и с много свежа енергия.\r\nДаниела БОЙКОВА", "date": "2017.09.13", "title": "Сийка Кетева, пенсиониран учител: Промяната на ценностната система и представите за добро и лошо доведе до пропаст между учител и ученици"}
{"url": "http://www.focus-news.net/news/2017/09/13/2435586/kyustendil-14-dushi-shte-se-obuchavat-v-parvi-klas-kam-uchilishteto-na-zatvora-v-bobov-dol.html", "text": "14 души ще се обучават в първи клас към училището на затвора в Бобов дол. Това каза пред Радио „Фокус” – Кюстендил Снежанка Славкова, директор на училище „Д-р Петър Берон”. В учебното заведение са сформирани паралелки от 1-ви до 11-ти клас. „Имаме учители и всичко ще започне нормално. Имаме и трима дипломирали се дванадесетокласници. Това са и първите ни завършили ученици, които предстои да получат своите документи”, каза още Снежанка Славкова. Като цяло в училището ще се обучават 110 души. В 8-и и 9-и клас учениците ще изучават специалност ВиК.\r\nВенцеслав ИЛЧЕВ", "date": "2017.09.13", "title": "Кюстендил: 14 души ще се обучават в първи клас към училището на затвора в Бобов дол"}
{"url": "http://www.focus-news.net/news/2017/09/13/2435587/the-hill-amerikanskiyat-senator-barni-sandars-predlozhi-nov-proekt-za-zdravna-reforma.html", "text": "Американският сенатор и бивш кандидат за президент Бърни Сандърс предложи в сряда нов проект за здравна реформа на САЩ, пише The Hill. Планът, който носи името „Здравеопазване за всички“, цели да създаде система, в която правителството да поема разходите за всички разходи за здравеопазване на всеки един гражданин. \r\nСандърс е заложил 10-годишен срок за изпълнение, като очакваните разходите за този период възлизат на 32 трилиона долара. От изданието припомнят, че здравна реформа бе направена през 2010 г., по време на президентството на Барак Обама.  Цанко Цолов", "date": "2017.09.13", "title": "The Hill: Американският сенатор Бърни Сандърс предложи нов проект за здравна реформа"}
{"url": "http://www.focus-news.net/news/2017/09/13/2435588/vaprosat-zaplaha-li-e-rusiya-za-balgariya-predizvika-reaktsii-v-narodnoto-sabranie-obzor.html", "text": "Въпросът заплаха ли е Русия за България предизвика реакции в кулоарите на Народното събрание. От Годишния доклад за състоянието на националната сигурност за 2016 година става ясно, че Русия е една от основните външнополитически заплахи за България. Докладът бе одобрен от Министерски съвет. Предстои да бъде обсъден в 16 парламентарни комисии, а след това да се гласува в пленарна зала. \r\nПо повод констатациите от доклада, председателят на ПГ на ГЕРБ Цветан Цветанов заяви, че текстовете по никакъв начин не създават предпоставка за противопоставяне. Според него написаното за заплаха за България от страна на Русия е по-скоро извадено от контекста. Цветан Цветанов уточни, че когато докладът бъде обсъден в комисиите тогава ще може да се говори по-ясно, а не да се интерпретират и тълкуват текстове.\r\nЗам.-председателят на ПГ на БСП Антон Кутев коментира, че констатациите в доклада няма да утежнят отношенията между България и Русия, но за пореден път ще покажем неадекватност. Според него последните няколко правителства показват склонност към определено антируско настроение, а българските политици трябва еднакво добре да говорят и руски, и английски. \r\nДепутатът от „Обединени патриоти“ Милен Михов обясни, че засиленото военно присъствие на Русия в Черноморския басейн и нарастването на руските военни сили несъмнено представляват нещо тревожно спрямо българската национална сигурност. По думите му изострените отношения между ЕС, НАТО и Русия не могат до доведат до друг извод освен нарастване на заплахата към националната сигурност. Милен Михов посочи, че нито патриотите, нито ГЕРБ са поставяли под съмнение добрите отношения с Русия и такъв извод не е произтичал от доклада.\r\nПредседателят на ПГ на ДПС Мустафа Карадайъ заяви, че няма как отношенията на Русия с НАТО и ЕС да не влияят върху България. Той цитира част от доклада -  „Въпреки че усилията за интеграция в ЕС и НАТО все още стимулират урегулирането на спорните въпроси да се извършва посредством международния диалог, екстремизмът нараства, а засилената националистическа риторика и прокламираните реваншистки идеи създават предпоставки за влошаване на регионалните отношения и за възраждане на екстремистки формации“. Мустафа Карадайъ коментира, че изречението убягва на останалите политически партии, но решението на констатирания проблем зависи само от България. \r\nСлед като бе коментиран в кулоарите на Народното събрание, Годишният доклад за състоянието на националната сигурност беше обсъден и приет от парламентарната комисия по отбрана. Докладът беше представен от секретаря на Съвета по сигурността в Министерски съвет Георги Кръстев. В отговор на въпрос на депутата Славчо Велков от БСП дали от доклада става ясно, че Русия е заплаха за националната сигурност на България той заяви, че политиката на Русия не е посочена като застрашаваща националната ни сигурност. Георги Кръстев коментира, че не бива да се подаваме на внушения, защото това вреди на способността да преценяваме от своя гледна точка националната сигурност на България в контекста на НАТО и ЕС. Той уточни, че България няма как да игнорира действията, които застрашават сигурността на двете организации.\r\nПо-късно в Нова телевизия темата за Годишния доклад за националната сигурност и дали Русия е заплаха за България коментира и президентът Румен Радев. Той посочи, че явно в България има политици, за които отношенията ни с Русия никога не са достатъчно лоши, но ние трябва да отстояваме нашия интерес. Държавният глава заяви, че никъде в доклада не пише, че Русия е пряка заплаха за нашата национална сигурност. По думите му изложената теза в документа е, че руските действия застрашават основната цел за единна, мирна и свободна Европа. Румен Радев обясни, че отношенията на България с Русия не трябва да стават заложник на чужди интереси. \r\nБиляна ИВАНОВА", "date": "2017.09.13", "title": "Въпросът заплаха ли е Русия за България предизвика реакции в Народното събрание (ОБЗОР)"}
{"url": "http://www.focus-news.net/news/2017/09/13/2435589/shumen-politsiyata-predpriema-reditsa-initsiativi-za-namalyavane-na-patniya-travmatizam-v-regiona.html", "text": "ОДМВР- Шумен предприема редица инициативи за намаляване на пътния травматизъм в региона, съобщиха от пресцентъра на Областната дирекция на МВР. От началото на годината до края на месец август в областта са станали 432 пътнотранспортни произшествия. От тях 54 са тежки. 12 души са загинали в катастрофи, ранените са 61. Нарушенията на водачите през първите осем месеца на годината са 27 600. От тях за скорост са 7991. За неправилно спиране и паркиране са санкционирани 4472. 1464 са установените водачи и пътници, които са били без предпазен колан или каска. Зад волана след употреба на алкохол с над 1,2 промила са седнали 116 водачи, други 122 са шофирали с алкохол под 1,2 промила. С нередовни пътни документи са били 1964 водачи. \r\nОт ОДМВР – Шумен призовава водачите да спазват правилата за движение и да пазят своя и живота на останалите участници в движението, да бъдат толерантни и да не се допускат инциденти.", "date": "2017.09.13", "title": "Шумен: Полицията предприема редица инициативи за намаляване на пътния травматизъм в региона"}
{"url": "http://www.focus-news.net/news/2017/09/13/2435590/gerb-initsiira-sazdavaneto-na-zakonoproekt-za-velikite-stari-stolitsi-na-balgariya-obzor.html", "text": "ГЕРБ инициира създаването на Законопроект за великите стари столици на България. Това стана ясно на брифинг в парламента от думите на председателя на ПГ на ГЕРБ, зам.-председател на партията и председател на Комисията по вътрешна сигурност и обществен ред Цветан Цветанов. Очаква се законопроектът да бъде внесен за разглеждане до 3 седмици. По думите на Цветанов по този начин ще се покаже и представи богатото културно наследство. Според него точно затова се нуждаем от такова законодателство. Той уточни, че ще направят съответното съгласуване и с останалите парламентарни групи, като водеща ще бъде ролята Комисията по култура. Цветанов подчерта, че този законопроект му дава надежда, че ще има по-специален акцент върху старите български столици, защото свързаността, която се цели да бъде постигната, ще даде възможност държавата целево да подпомогне развитието на културния туризъм. По думите му страната ни има икономически растеж, което дава възможност да се направят и подобни политики. Той подчерта, че много по-силно би звучало, ако всички парламентарни групи подкрепят един такъв законопроект, който може да ги обедини. \r\nКметът на Каспичан Милена Недева заяви, че Законът за великите стари столици трябва да регламентира ясни права и задължения и регулирано и целево финансиране. Според нея великите стари столици на България са визитната картичка. \r\nДонка Колева, експерт в община Велико Търново, посочи, че България е известна с богатото си разнообразно културно наследство. По думите й градовете Велики Преслав, Плиска и Велико Търново са едни уникални градове, свързани с нашата история като средновековни столици от Първото и Второто българско царство, в чиито територии стоят руините на тези прекрасни образци на нашето културно наследство. \r\nКметът на Плиска Тонка Начева допълни, че инфраструктурните проблеми на града пречат на желанието им да бъдат водеща туристическа дестинация. Според нея Плиска е с един огромен потенциал за развитие като туристическа дестинация и в същото време с огромни проблеми за решаване. Тя уточни, че те са инфраструктурни и на този етап им пречат в желанието им да бъдат водеща туристическа дестинация. Тя изрази надежда, че това специално финансиране ще реши много от проблемите на града. \r\nХристо Илиев, който е бил кмет на Плиска 5 мандата, заяви, че именно той е инициаторът на този закон преди над 10 години. Според него в мястото Плиска туристическият поток е най-голям в област Шумен. \r\nКметът на Велики Преслав Александър Горчев заяви, че е  крайно време да се сложи основен регламент и да се показва историческото наследство на трите ни средновековни столици. Той увери, че ще работят вече на принципно нова основа с всички институции от МС до Министерство на културата, включително и с общинските съвети. \r\nДепутатът от ПП ГЕРБ и бивш министър на културата Вежди Рашидов посочи, че България има основание да се развие като туристическа дестинация, защото е носител на много древни култури. Той призова за обединение около законопроект, който да бъде добър и дългосрочен. Според него без да има закон и без да намерят една форма на финансиране, което да е държавна политика, няма как да направят България една от петте най-старите културни дестинации в Европа.\r\nЛюба АЛЕКСИЕВА", "date": "2017.09.13", "title": "ГЕРБ инициира създаването на Законопроект за великите стари столици на България (ОБЗОР)"}
{"url": "http://www.focus-news.net/news/2017/09/13/2435591/veliko-tarnovo-oblastta-se-narezhda-na-15-to-myasto-v-stranata-po-ravnishte-na-srednata-rabotna-zaplata.html", "text": "Велико Търново се нарежда на 15-то място в страната по равнище на работна заплата. Това съобщиха за Радио „Фокус“ – Велико Търново от Териториално статистическо бюро – Север, отдел „Статистически изследвания – Велико Търново“. Средната брутна месечна работна заплата за април в областта е 817 лева, за май – 812 лева и за юни – 808 лева. През второто тримесечие на годината средната месечна работна заплата в областта е 812 лева и е с 25 лева по-висока спрямо предходното тримесечие, но с 228 лева по-ниска от средната за страната (1040 лева).\r\nНай-голямо увеличение на средната месечна работна заплата през второто тримесечие спрямо предходното първо тримесечие – с 35%, е регистрирано в икономическа дейност „Добивна промишленост“, а най-голямо намаление се наблюдава в икономическа дейност „Финансови и застрахователни дейности” – с 14.8%.\r\nПрез второто тримесечие на 2017 година средната месечна работна заплата в област Велико Търново нараства с 8% спрямо второто тримесечие на 2016 година, като най-голямо e увеличението в икономическите дейности „Административни и спомагателни дейности” – с 28.9% и „Създаване и разпространение на информация и творчески продукти; далекосъобщения” – с 26%.\r\nНай-високо средно месечно трудово възнаграждение през второто тримесечие на 2017 година са получили наетите лица по трудово и служебно правоотношение в икономическите дейности „Производство и разпределение на електрическа и топлинна енергия и на газообразни горива” – 1 231 лева и „Финансови и застрахователни дейности” – 1 131 лева.\r\nИ през това тримесечие най-ниско платени са били наетите лица в икономическите дейности „Хотелиерство и ресторантьорство” – 522 лева и „Професионални дейности и научни изследвания” – 549 лева.\r\nСпрямо същия период на предходната година средната месечна работна заплата през второто тримесечие в обществения сектор нараства с 8.6%, а в частния сектор – със 7.6%.\r\nНадежда КРЪСТЕВА", "date": "2017.09.13", "title": "Велико Търново: Областта се нарежда на 15-то място в страната по равнище на средната работна заплата"}
{"url": "http://www.focus-news.net/news/2017/09/13/2435592/cnn-zhertvite-ot-klinikata-vav-florida-sa-shest.html", "text": "Шест човека са починали в здравна клиника в американския щат Флорида в сряда, съобщиха местните власти, предава CNN. Полицията разследва случая, но се предполага, че причината е неработещ климатик, довел до твърде високо покачване на температурата в сградата.\r\nПо-рано бе съобщено, че петима души са починали, а останалите лекуващи се там са евакуирани в близка болница,  поради лоши условия в стаите.  Цанко Цолов", "date": "2017.09.13", "title": "CNN: Жертвите от клиниката във Флорида са шест"}
