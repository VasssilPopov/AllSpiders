{"url": "http://www.focus-news.net/news/2018/04/12/2510396/d-r-vladimir-vladimirov-kmet-na-kula-patishta-ot-chetvartoklasnata-patna-mrezha-v-obshtinata-shte-badat-remontirani-sas-sredstva-ot-programata-razvitie-na-selskite-rayoni.html", "text": "Пътища от  четвъртокласната пътна мрежа в общината ще бъдат ремонтирани със средства от програмата „Развитие на селските райони“, каза за Радио „Фокус“ – Видин д-р Владимир Владимиров, кмет на Община Кула. Той посочи, че договорът за финансиране на предвидените дейности по програмата е подписан  и предстои да бъде избран изпълнител на ремонтите. \r\n„В ремонтните дейности ще бъдат вложени около 7 млн. лв. С общински средства в размер на 300 000 лв. ще бъдат ремонтирани 4 улици в град Кула“, обясни д-р Владимиров. Той допълни, че след зимния сезон пътната мрежа в общината е в добро състояние. „От няколко години непрекъснато се заделят средства за ремонт на пътища и улици, следи се и за качественото изпълнение. Имаме оплаквания от ремонтирана пътна отсечка , при констатиране на отклонения фирмата извършила ремонта ще отстрани нарушенията“, каза д-р Владимиров.\r\nАнна ЛОЗАНОВА", "date": "2018.04.12", "title": "Д-р Владимир Владимиров, кмет на Кула: Пътища от  четвъртокласната пътна мрежа в общината ще бъдат ремонтирани със средства от програмата „Развитие на селските райони“"}
{"url": "http://www.focus-news.net/news/2018/04/12/2510397/bryuksel-agresiven-patnik-e-schupil-reklamna-tabela-na-aviokompaniya-na-letishte-zaventem.html", "text": "Пътник с агресивно поведение е счупил информационна табела на авиокомпания „Луфханза“, разположена на гише на международното летище „Завентем“ в Брюксел, съобщи читател на Агенция „Фокус“. Агресивният мъж веднага е задържан от органите на реда. При инцидента няма пострадали.", "date": "2018.04.12", "title": "Брюксел: Агресивен пътник е счупил рекламна табела на авиокомпания на летище „Завентем“"}
{"url": "http://www.focus-news.net/news/2018/04/12/2510393/evrodeputatat-petar-kurumbashev-na-tozi-etap-otsenkata-mi-za-balgarskoto-evropredsedatelstvo-e-dotuk-dobre.html", "text": "На този етап оценката ми за Българското европредседателство е дотук добре. Това каза пред журналисти в Шумен евродепутатът Петър Курумбашев от Групата на Прогресивния алианс на социалистите и демократите в ЕП, предаде репортер на Радио „Фокус“-Шумен. „Въздържам се да дам категорична оценка, нека наистина изчакаме края на европредседателството, да мине оценката на нашите колеги, вместо да се самооценяваме“, Заяви Курумбашев. По думите му екипите, които водят т. нар. триалози в Брюксел, се стараят. \r\nТой посочи, че най-горещата обсъждана тема в европарламента е скандалът от последните дни с изтичането на лични данни и предоставянето им на друга компания. „Много се говори за регламента „защита на личните данни“, после - регламента, който приехме: „защита на личните данни в интернет пространството“, и скандалът с това, че очевидно лични данни са били предоставени на една компания, и тя работи не само в Америка, тя работи в Африка, в Европа. Интересен е въпросът дали е работила в България. Това колко данни са изтекли е едно, това са данни от социална мрежа, но дали конкретна политическа партия работи с конкретна такава компания? По скоро хората в този скандал си зададоха въпроса, освен че са маркетингови мишки и са силно атакувани от реклами, дали примерно тези данни могат да се използват не само за чисто икономически цели, но и политически. Въпросът, който задават моите колеги е - можем ли да допуснем едни бъдещи избори в една европейска или няколко европейски държави да се решават от американските социални медии“, коментира Курумбашев. \r\nПо думите му друг сериозно коментиран въпрос е дали тези компании, в които е концентриран голям процент от рекламата в интернет, но те не са подчинени на европейска регулация, да бъдат обложени на ниво Европейски съюз, като парите, които се генерират да отиват в европейския бюджет. „И, съответно, ако там се съберат пари, по този начин да се намаляват вноските на отделните държави-членки“, заяви Курумбашев. Той посочи, че регламентът за защита на личните данни GDRP влиза в сила през май тази година, а е реално през 2019 година да влезе в сила и регламентът за защита на личните данни в интернет. „Въвеждат се изисквания към фирмите, когато ви искат съгласие, то да е информирано. Данни, които вие предоставяте, да не могат да се предоставят на трети лица, за да се избегне използването им за цели, които не са толкова чисти. В това отношение можем да бъдем горди като европейци, защото такава регламентация в Америка няма, в Азия няма“, коментира Курумбашев. \r\nЕвродепутатът отбеляза, че посещението му в Шумен е част от срещите, които провежда в страната. Утре той ще бъде в Каварна и Добрич, а вдругиден - в Тутракан и Силистра. В Силистра ще бъде обсъдена темата за изграждане на мост Силистра-Кълъраш на река Дунав. „Поканил съм представители на Агенция „Пътна инфраструктура“, румънски колеги. Темата е много важна, това е най-бързата сухопътна връзка изобщо между Русия и Турция. Срамота е Будапеща да има 6 или 7 моста в продължение на 8 км, а България да има 500 км. и два моста“, каза Курумбашев.\r\nИвелина ИВАНОВА", "date": "2018.04.12", "title": "Евродепутатът Петър Курумбашев: На този етап оценката ми за Българското европредседателство е - дотук добре"}
{"url": "http://www.focus-news.net/news/2018/04/12/2510394/veliko-tarnovo-dvizhenieto-po-patya-lozen-polski-trambesh-e-ogranicheno-za-dvizhenie-na-mps-nad-12-tona.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nДвижението по път село Самоводене – село Обединение се осъществява с повишено внимание поради частични ремонтни дейности на асфалтовата настилка. Ремонтите ще продължат до 30 април.\r\nНадежда КРЪСТЕВА", "date": "2018.04.12", "title": "Велико Търново: Движението по пътя Лозен – Полски Тръмбеш е ограничено за движение на МПС над 12 тона"}
{"url": "http://www.focus-news.net/news/2018/04/12/2510400/plovdiv-na-16-april-shte-se-provede-konferentsiya-na-tema-opazvane-na-nedvizhimoto-kulturno-nasledstvo-preimushtestva-i-predizvikatelstva.html", "text": "На 16 април в Пловдив ще се проведе конференция на тема „Опазване на недвижимото културно наследство – преимущества и предизвикателства“. Това каза за Радио „Фокус“ – Пловдив Дончо Христев, директор на Френския културен институт в България. „Конференцията е в сътрудничество на Френския институт с „Мисията Ница Световно Културно Наследство“ в партньорство с община Пловдив. \r\n„Идеята е на представители на комитета „Ница международно културно наследство“ и специалисти-експерти, които са работили в Пловдив относно кандидатурата на Епископската базилика и Малката базилика за записването им в международното културно наследство на ЮНЕСКО. Те представят сравнителна перспектива между двата процеса“, разказа Дончо Христев. \r\nВ събитието участие могат да вземат студенти в сферата на изкуството, широката публика и експертите по опазването на културното наследство. Конференцията ще се проведе на 16 април, от 17.00 часа в Дома на културата „Борис Христов“. По думите на Христев тя ще се проведе на на български език, като ще бъде и осигурен превод на френски език.\r\nВесела КРЪСТЕВА", "date": "2018.04.12", "title": "Пловдив: На 16 април ще се проведе конференция на тема „Опазване на недвижимото културно наследство – преимущества и предизвикателства“"}
{"url": "http://www.focus-news.net/news/2018/04/12/2510424/ekathimerini-vselenskiyat-patriarh-poritsa-balgarskata-pravoslavna-tsarkva-zaradi-makedoniya.html", "text": "Вселенският патриарх Вартоломей силно порица Българската православна църква, заради подкрепата ѝ към схизматичната църква на Македония, пише Ekathimerni.\r\nОстрото изявление на Вартоломей, който е духовен водач на всички православни християни, беше направено в сряда, след като БПЦ реши да признае и да стане „църква-майка“ на Македонската, която се смята за схизматична от Вселенската патриаршия в Истанбул.\r\n„Действията на сестринската ни българска църква бяха погрешни. Те само усложняват нещата. Църквата-майка на всички балкански нации е тази в Константинопол“, допълни вселенският патриарх.\r\nБългарският патриарх Неофит многократно заяви, че БПЦ трябва да подкрепи Македонската православна църква в опитите ѝ за признание и интеграция.Йонислав Дочев", "date": "2018.04.12", "title": "Ekathimerini: Вселенският патриарх порица Българската православна църква заради Македония"}
{"url": "http://www.focus-news.net/news/2018/04/12/2510398/gazeta-express-premierat-na-kosovo-obeshta-da-vazrodi-metalurgichniya-kompleks-trepcha.html", "text": "В четвъртък премиерът на Косово Рамуш Харадинай се срещна с новоизбраните членове на Съвета на директорите на „Трепча“. По време на срещата е взето решение да се възроди най-големия металургичен комплекс в Косово и на Балканите, пише базираното в Прищина албанско електронно издание Gazeta Express.\r\nПремиерът на Косово дори обяви конкретни мерки за възобновяване на дейността на „Трепча“, който, както посочи той, е един от основните стълбове на икономическото възстановяване на Косово. „2018-а година е ‚Годината на Трепча‘. След приемането на Закона за Трепча, ние трябва да работим заедно, за да съживим тази компания, която е един от основните стълбове на икономическото възстановяване на страната. „Трепча“ трябва да бъде възродена“, написа Харадинай във „Фейсбук“.Агенция „Фокус“ припомня: \r\nПрез 2016-а косовският парламент прие закон, който постави металургичният комплекс под контрола на правителството в Прищина, въпреки възраженията на Белград и протестите на местните сърби. Собствеността на комплекса е предмет на ожесточени спорове между Косово и Сърбия, като Белград претендира за 75% от акциите на „Трепча“, която, в голямата си част, се намира в Северно Косово, което е населено и контролирано от сърбите. Наскоро косовското правителство избра нов борд на директорите на металургичния гигант, като първа стъпка в прилагането на приетия Закон за Трепча.\r\nПревод и редакция:", "date": "2018.04.12", "title": "Gazeta Express: Премиерът на Косово обеща да възроди металургичния комплекс „Трепча“"}
{"url": "http://www.focus-news.net/news/2018/04/12/2510404/blagoevgrad-kmetat-d-r-atanas-kambitov-be-domakin-na-ofitsialnoto-predstavyane-na-izlozhbata-svideteli-pamet-za-kontslagera-belene.html", "text": "Кметът на Благоевград д-р Атанас Камбитов и организаторите на изложбата „Свидетели: Памет за концлагера Белене“ посрещнаха жители и гости на Благоевград, стекли се в зала „22 септември“, за да разгледат експозицията. Тя е посветена на жертвите в най-големия лагер за политически противници  на тоталитарния комунистически режим в България и разказва за случващото се там в периода ‎‎‎‎‎1949-1987 година.  Със своите 18 пана, експозицията представя живота в концлагера „Белене“. Това съобщиха от пресцентъра на Община Благоевград. Изложбата е създадена по идея на Михаил Маринов - председател на  фондация „Остров Белене”, съвместно с  Христо Христов, професор Евелина Келбечева, Георги Михайлов, Александър Кашъмов от фондация „Истина и памет” и Културен център „Евгений Босилков-Белене”, представен от отец Паоло Кортези. Тя гостува в Благоевград по инициатива на ПП ГЕРБ. \r\n„Благодаря на ръководството на ПП ГЕРБ-Благоевград за поканата да представим нашата изложба. Задължен съм на ръководството на Общината за предоставената възможност и за това, че прие нашата експозиция в толкова приятна и топла обстановка“, каза разследващият журналист Христо Христов в част от приветственото си слово. По време на речта си той разказа  интересни факти по темата и събирането на информация за създаването на изложбата и подчерта, че за първи път Министерството на образованието и Правителството одобряват информация от този исторически период да влезе в учебници от догодина. \r\nЕкспозицията дава възможност на различните поколения да добият представа за това как е създаден концлагерът на остров Персин и робския труд, извършван от лагеристите. Тя показва насилието над лагеристите и карцера, в който са изтърпявали наказания. Паната представят и бита и условията, в които са били  поставени въдворените. Пресъздадена е дневната дажба и глада в лагера, функционирането на женската част на лагера, организиран на съседния остров „Щурчето”. \r\nЧрез експозицията се виждат оцелелите горяни, които са въдворявани в „Белене”, свещениците от различните християнски деноминации, въдворени в лагера, опитите за бягство от концлагера и поетичното и художественото творчество на лагеристите. \r\nИзложбата ще остане подредена в Благоевград до 24 април.", "date": "2018.04.12", "title": "Благоевград: Kметът д-р Атанас Камбитов бе домакин на официалното представяне на изложбата  \"Свидетели: Памет за концлагера Белене\""}
{"url": "http://www.focus-news.net/news/2018/04/12/2510402/balgariya-shte-igrae-klyuchova-rolya-za-initsiativata-po-sazdavane-na-novata-evropeyska-sistema-za-vzaimopomosht-pri-spravyane-s-prirodni-bedstviya-i-avarii-obzor.html", "text": "България ще играе ключова роля за инициативата по създаване на новата европейска система за взаимопомощ при справяне с природни бедствия и аварии. Това стана ясно при срещата на европейския комисар по въпросите на хуманитарната помощ и управлението при кризи Христос Стилианидис с министър-председателя Бойко Борисов и министъра на вътрешните работи Валентин Радев. Основна тема на срещата беше новата инициатива rescEU, чиято идея е държавите членки на Европейския съюз да получат допълнителни финансови средства и средства за управление, които да са в помощ на националния им капацитет. По този начин системата ще съдейства за цялостно засилване и подобряване на европейската мрежа за безопасност.\r\nНа брифинг след срещата министър Валентин Радев уточни, че еврокомисарят Христос Стилианидис е споделил с премиера Бойко Борисов надеждата си, че България ще подкрепи тази инициатива на срещата на върха през юни по време на Българското председателство. „Идеята е да направим така, че европейските граждани да се чувстват по-сигурни в битието си при такива бедствия и аварии. Желанието на еврокомисарят е тази инициатива да приключи до края на годината – тоест, в тройката председателство на Естония, България и Австрия. А премиерът Бойко Борисов увери, че идеята е много добра, подкрепя се от България и на всички нива ще направим така, че ако всичко върви добре и се изчистят всички недоразумения между 28-те страни, да внесем такава точка на срещата през юни“, обясни още той.\r\nЕврокомисарят Христос Стилианидис определи срещата като много конструктивна и сподели, че с премиера Бойко Борисов имат общо виждане, че в момента съществуващата система за реакция при извънредни ситуации в Европа не отговаря на възникналите потребности. „България вече играе възлова роля по отношение механизма на гражданска защита в Европа и това важи за всички области – било то горски пожари или наводнения. Искам да подчертая, че България винаги е била на първа линия при предоставянето на помощ чрез европейския механизъм – било то помощ за Гърция, за Турция или за Черна гора, и използвам случая да благодаря на българския народ и на българското правителство. Това е доказателство за реалната солидарност, която съществува в ЕС тогава, когато трябва да се предприемат действия. България играе възлова роля и сега - по време на Председателството си, за възможно най-бързото развитие на това предложение за политика. Трябва да направим всичко възможно, за да може да бъде въведена новата система възможно най-скоро, защото не знае – следващото бедствие може вече да ни дебне“, каза още Стилианидис.\r\nЦветилена СИМЕОНОВА", "date": "2018.04.12", "title": "България ще играе ключова роля за инициативата по създаване на новата европейска система за взаимопомощ при справяне с природни бедствия и аварии (ОБЗОР)"}
{"url": "http://www.focus-news.net/news/2018/04/12/2510405/predstoyashti-mezhdunarodni-sabitiya-za-13-april-agentsiya-fokus.html", "text": "***Продължава военното напрежение след предполагаемата химическа атака в Източна Гута\r\n***Втори ден на стачката на френските железопътни работници\r\n***Министърът на външните работи на Нидерландия е на посещение в Русия, където ще проведе среща с колегата си Сергей Лавров\r\n***Сесия на каталунския парламент, на която ще се избира нов местен президент\r\n***Среща между френския президент Еманюел Макрон и председателят на Европейската народна партия (ЕНП) в Европейския парламент Манфред Вебер\r\n***", "date": "2018.04.12", "title": "Предстоящи международни събития за 13 април ( Агенция „Фокус“ )"}
{"url": "http://www.focus-news.net/news/2018/04/12/2510399/tass-vavedoha-opasna-zona-za-poleti-na-yug-ot-kipar-do-12-may.html", "text": "В зоната на Средиземно море на юг от Кипър и на височина от 0 до 8 хиляди метра е въведено положение на „опасна зона за полети“ заради активната дейност на британските военни, съобщи неназован източник на ТАСС.\r\n„Активната военна дейност на британските военни на юг от Кипър стана причина за въвеждане на опасна зона за полети над морето във въздушното пространство на юг от остров Кипър на височина от 0 до 8 хиляди метра. Опасната зона ще действа от 12 април до 12 май“, е заявил той.\r\nСпоред неговите думи, Евконтрол – европейската организация за безопасността на въздушната навигация – вече е публикувал съответната информация.\r\nПревод и редакция:", "date": "2018.04.12", "title": "ТАСС: Въведоха опасна зона за полети на юг от Кипър до 12 май"}
{"url": "http://www.focus-news.net/news/2018/04/12/2510406/plovdiv-organizatsiyata-na-bsp-v-sopot-izklyuchi-kmeta-na-grada-deyan-doynov-ot-partiyata.html", "text": "След обсъждане на фактическото състояние на общината, Общинският съвет на БСП свали политическото си доверие към  Дойнов, като  кмет и се  разграничи от действията му. Това съобщиха от БСП-Пловдив. Сред очертаните от социалистите проблеми бяха липсата на диалог и прозрачност при вземането на решения за управлението на общината и изолацията на членовете на партията при решаването на  важни за общността  въпроси.  Настъпилото напрежение след изключването от БСП на зам.-кмета на общината доведе до уволнението  от общинска администрация на членове на БСП, открито застанали против действията му.\r\n„БСП трудно извоюва победа през 2015 година. Заедно с жителите на общината искахме кмет, който да управлява компетентно, справедливо и прозрачно. Ангажирахме се да преодолеем последиците от едно недобро управление, от което общината бе задлъжняла и със запорирани сметки.  Вярвахме, че сме излъчили кандидат, който ще успее.”  заяви лидерът на социалистите Станислав Стоенчев. „Обещахме на хората промяна.  За нас е важно какво мислят жителите на Сопот  и затова   групата  на  БСП в  Общински съвет  Сопот ще бъде  отговорна  опозиция на управлението, в което участват и  съветниците от  ГЕРБ, и съветниците от Коалиция \"Заедно за просперитета на Сопот и Анево\", представляваща бившия кмет на общината Веселин Личев”, декларира Стоенчев.", "date": "2018.04.12", "title": "Пловдив: Организацията на БСП в Сопот изключи кмета на грaда Деян Дойнов от партията"}
{"url": "http://www.focus-news.net/news/2018/04/12/2510392/vzglyad-izostryaneto-na-situatsiyata-v-siriya-postavi-pette-konkurirashti-se-tam-strani-v-novo-polozhenie.html", "text": "Ситуацията в Сирия се усложни значително във връзка с последните събития в Източна Гута. Всички пет страни, конкуриращи се на територията на близкоизточната страна, се намират в ново положение, пише в материал на авторитетното американско списание Time, цитиран от електронното издание на руския вестник „Взгляд“.\r\nПрезидентът на САЩ Доналд Тръмп започна да говори през март за изтегляне на американската армия от Сирия, но във връзка с последните събития заяви, че Русия и Иран носят отговорност за „химическата атака“ в Източна Гута и заплаши с ракетни удари, припомня списание Time.\r\nИзданието смята, че трябва да се очаква военен отговор от страна на САЩ в най-скоро време. Но това няма да позволи на САЩ да се справи със своето главно главоболие в Сирия: необходимостта да защити кюрдските си съюзници в северната част на страната, без да допуска окончателното разваляне на отношенията си с Турция. Президентът на тази страна Реджеп Таийп Ердоган разглежда борбата с кюрдите като способ за укрепване на позициите си вътре в Турция в навечерието на президентските избори, отбелязва американското издание. Заради това той е готов дори да забрави за конфликта си със сирийския президент Башар Асад.\r\nРусия вижда в Асад възможност за съхраняване на военноморската си база в Тартус, пише Time. В дългосрочна перспектива, Русия разглежда Сирия като силен партньор в Близкия Изток. Time смята, че докато интересите на руснаците в Сирия не бъдат поставени под непосредствена заплаха заради „агресивните действия“ на Асад, руският президент ще поддържа сирийския лидер.\r\nИран има доста по-амбициозна стратегия в Сирия, пише изданието. Техеран се надява да получи лъвски пай под вида на енергийни договори в тази страна и контракти за възстановяването на Сирия след окончателното приключване на войната. Освен това, Иран се нуждае от лоялен търговски партньор в случай, че ядрената сделка се развали. Освен това, за Техеран Сирия е преден пост в регион, пълен с врагове на Иран.\r\nА Саудитска Арабия възприема конфликта в Сирия като част от противостоянието с шиитския Иран. Рияд финансира бунтовническите групировки, които воюват срещу Асад, отбелязва Time. Саудитските власти са против извеждането на армията на САЩ от региона, което, според Рияд, би довело до засилването на регионалното влияние на Иран.\r\nПревод и редакция:", "date": "2018.04.12", "title": "„Взгляд“: Изострянето на ситуацията в Сирия постави петте конкуриращи се там страни в ново положение"}
{"url": "http://www.focus-news.net/news/2018/04/12/2510075/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "На фона на коментарите, които президентът на САЩ Доналд Тръмп отправи към Русия, обещавайки да насочи „хубавите, нови и интелигентни\" ракети към Сирия, Пентагонът отказа коментар на потенциалните бъдещи действия като призова да „отидете и питате Белия дом“, коментира американското издание Washington Examiner.\r\nТръмп започна деня си със спасително послание, насочено към Русия, след  като се съобщения, че Кремъл ще нареди да бъдат свалени всички ракети, изстреляни от САЩ срещу сирийските правителствени сили.\r\nВ тирада в социалната мрежа „Туитър“ американският президент написа: „Пригответе се, Русия, защото ще дойдат (ракетите – бел.р.) - хубави и нови и интелигентни!\".\r\nПо повод изявлението на президента на САЩ, говорителят на Пентагона се въздържа от обяснение.„Пентагонът не коментира потенциални бъдещи военни действия. Препращам ви към Белия дом, за да охарактеризират туитовете президента \", бе отговорът на лейтенант Ребека Ребарич.\r\n„Както президентът отбеляза на 8 април, атаката на сирийския режим срещу невинни цивилни лица в Дума, Сирия на 7 април беше ужасяваща и изисква незабавен отговор от страна на международната общност\", допълни Ребарич. \r\nНа свой ред американският министърн на отбраната Джеймс Матис заяви единствено, че военните са готови да действат, ако настъпи момент на евентуална атака на САЩ.  „Ние сме готови да предоставим военни възможности, ако са необходими такива\", увери Матис. \r\nОт редакцията не пропускат да отбележат, че Пентагонът често е бил поставян в неудобно положение от изявленията на президента на САЩ.  По-рано този месец служители на отбраната бяха хванати неподготвени, когато Тръмп заяви, че САЩ планират да изтеглят военнослужещите си от Сирия много скоро.\r\nЖеланията на Тръмп за военен парад и създаване на „космически сили\" също изненадаха Пентагона. И в двата случая от Министерството на отбраната на САЩ насочиха вниманието към Белия дом, като призоваха именно там да бъде търсен отговор на изявленията на държавния глава.\r\n*** „Ако иранците действат срещу Израел от сирийска територия, Башар Асад и неговият режим ще бъдат тези, които ще платят цената\". Това предупредиха високопоставени лица от Израелските отбранителни сили, след като върховният аятолах на Иран Али Хаменей определи ракетната атака срещу сирийската въздушна база Т-4 като „израелско престъпление“ и увери, че тя „няма да остане без отговор“, отбелязва вестник The Jerusalem Post. \r\n„Режимът на Асад и самият Асад ще изчезнат от картата и от света, ако иранците се опитат да навредят на Израел или неговите интереси от територията на Сирия\", заявиха висши представители на израелските военни кръгове, чиито имена не разкриват от редакцията на вестника. \r\n„Нашата препоръка към Иран е да не се опитва да действа, защото Израел е твърдо решен да продължи по този въпрос до самия край\", предупредиха събеседниците на изданието. \r\nМинистърът на отбраната на Израел Авигдор Либерман заяви във вторник, че Израел ще предприеме всички необходими стъпки, за да попречи на Иран да създаде постоянна военна база в Сирия. „Независимо от цената, няма да позволим на Иран да има постоянни военни позиции в Сирия. Нямаме друг избор\", категоричен бе Либерман.\r\nСпоред източниците на вестника, Иран може да предприеме опит за ответен удар срещу „предполагаемото израелско нападение в Сирия“, който вероятно ще бъде извършен с оръжия, които Техеран е транспортирал в Сирия. \r\nДлъжностните лица не вярват, че директният конфликт между Израел, Иран и Сирия задължително ще вкара ливанската групировка „Хизбула“ в конфликта.\r\n„Надяваме се, че генералният секретар на „Хизбула“ Хасан Насрала няма да се присъедини и ще бъде държан настрани в кампанията, ако такава бъде задействана. Нямаме никакъв интерес да разширим фронта, но ако се случи, Насрала трябва да разбере, че съдбата му няма да се различава от тази на Асад, той ще плати много висока цена\", увериха събеседниците на редакцията.\r\n*** В авторска статия за американското издание Foreign Policy министърът на външните работи на Турция Мевлют Чавушоглу пояснява значението на операция „Маслинова клонка“ в района на сирийския град Африн. Агенция „Фокус“ привежда неофициален превод на материала, публикуван на 5 април 2018 г., предоставен от Посолството на Република Турция в България. \r\n\"Мрачният изглед в Близкия изток не трябва да хвърля сянка върху факта, че мирът там е  постижим. Основната предпоставка за всеки такъв мир трябва да бъде запазването на териториалната цялост на държавите. Това означава, че трябва да се противопоставим на всички сили, включително терористите на ДАЕШ и ПКК / „Отряди за защита на народа“ (ОЗН), съществуващи само за да преследват своите дистопии, с цената  на пожертване на другите и с помощта на външни сили. Трябва да се противопоставим и победим тяхната идея за безкрайни кръвопролития.  \r\nДАЕШ до голяма степен е победена във военен смисъл, но не само защото обучените и въоръжени от Съединените щати групи са нанесли последния удар. Те бяха победени благодарение на решителните действия на иракската армия и глобалната коалиция, действаща от Турция. Слабите места на ДАЕШ бяха най-ясно разкрити след като Турция стана единствената армия на НАТО, която пряко се намеси срещу нея и очаквано я разгроми - в Джараблус в Северна Сирия. Възпрепятствано бе и едно бъдещо прегрупиране на ДАЕШ благодарение на коалиция, в която взема участие и Турция, разполагаща с най-големия  списък за забрана за влизане на чуждестранни терористи и управляваща най-голямата цивилна операция по сигурността срещу ДАЕШ в света. \r\nИнтересът към идеологията на ДАЕШ, Ал Кайда и други свързани с тях  групировки няма да бъде изкоренен лесно. Терористични действия се извършваха по улици ни и преди ДАЕШ. Те ще продължат независимо от въоръжените операции на групировката в Близкия изток. Борбата срещу тероризма трябва да продължи с пълна сила, поставяйки по-голям акцент върху навременното събиране на разузнавателна информация, финансови мерки, възпрепятстването на  вливане в редиците им на нови членове и радикализацията.  \r\nЕдно от разногласията със Съединените щати е политика им за въоръжаване на членовете на ПКК / ОЗН като бойци, въпреки тяхната връзка с тероризма. Тази правно и морално оспорвана политика беше подготвена от администрацията на Обама в края на мандата му и по някакъв начин се промъкна и в администрацията на Тръмп. Въпреки собствените си ценности и съюзът с Турция, продължаващ от 66 години, Съединените щати направиха услуга на всичките си критици и опоненти, решавайки да сключат съюз с терористи, чиято основна цел е именно Турция.   \r\nС удоволствие наблюдавам как много съюзници от НАТО се дистанцират от тази политика на САЩ, противоречаща на ценностите на Алианса и на нашите общи интереси в региона и извън него. Надявам се моят колега, държавният секретар Майк Помпео и съветникът по националната сигурност Джон Болтън приоритетно да коригират курса на тази политика.\r\nИрак, Сирия, Йемен, Либия и други страни от Близкия изток са изправени пред разрушителен натиск от международни сили, застрашаващи оцеляването им. Техните трудности от своя страна дават основание и възможност за всякакъв вид намеса от всякакви държави и недържавни актьори. Резултатът от това са масовите кръвопролития и миграция, както и терористиченият натиск срещу Турция и останалата част от Европа. Хаосът в тези страни действа като инкубатор за омраза и заплахи срещу Съединените щати. Устойчивите национални държави трябва да формират основата на всякакъв вид  ред и стабилност в Близкия изток. Идеологията на Башар ал-Асад в крайна сметка ще загуби, но обединена Сирия трябва най-после да спечели продължаващата война. \r\nОперация „Маслинова клонка“ на турската армия, включваща военна интервенция в Сирия, е преди всичко акт на самозащита срещу терористични формирования, доказано агресивни спрямо нашите населени места. Подслонявайки над 3.5 милиона сирийци, Турция възнамерява да премахне всички пречки пред възможността за установяване на мира в Сирия, заложени от противниците на единното бъдеще на страната. Мощните терористични лагери на ПКК/ОЗН в близост до границите ни преследват двойна цел. Едната бе да се отвори допълнителен фронт за терористични операции на ПКК, който заедно с този в Север Ирак, да формира непрекъснат терористичен пояс. Оръжията и военната инфраструктура, които открихме в Африн, категорично потвърждават тази преценка. Втората цел на терористичните лагери бе да създадат брегови плацдарм, за да изградят собствена държавност от останките на Сирия и Ирак върху териториите, напуснати от ДАЕШ. Операция „Маслинова клонка“ спира навлизането в по-широка мащабна война и нарастващ тероризъм, който би погълнал Европа и Съединените щати. Вместо това, тя проправя път за установяване на мир.\r\nЗная, че в ерата на „пост-истината“ има широка кампания за хвърляне на сянка върху операция „Маслинова клонка“. Не минава и ден без да се сблъскаме с обвинения. Истината е че ние сме положили максимални усилия да избегнем жертви сред цивилното население. В резултат на това „Маслинова клонка“ се превърна в една от най-успешните операции, които светът някога някъде е виждал в това отношение.  \r\nИзказват се твърдения, че нашата военна операция възпрепятства борбата срещу ДАЕШ, тъй като терористите от „Отрядите за защита на народа“ (YPG) сега са съсредоточени върху съпротивата срещу напредъка на турската армия. Считам, че този избор на ОЗН онагледява безразсъдството на всяка стратегия, която разчита на първо място на групата. Но бъдете сигурни, че Турция не ще позволи на ДАЕШ да се прегрупира по един или друг начин, и че ще си сътрудничи със Съединените щати за тази цел.\r\nНие също така трябва да се противопоставим на всякакви рамки, които представят „Маслинова клонка“ като борба на кюрдите срещу турците. Трябва да е ясно, че ПКК и ОЗН не представляват кюрдите. „Отрядите за защита на народа“ (YPG) са прогонили 400 000 хиляди кюрди от териториите, отнети от Сирия.  Турция желае всички кюрди да живеят в мир и просперитет във всички страни, които населяват. Микронационализмът и тероризмът на ПКК са в лоша услуга на всички, включително и на кюрдите.\r\nСъщо толкова важно е да се осигури възможност на Близкия изток да тръгне по пътя на развитието. Основата на тази визия би следвало да бъде мирен, стабилен и проспериращ Ирак, развиващ се съгласно настоящия си конституционен ред. През февруари, международната общност стартира Конференция на донорите в Кувейт, ангажирайки се да предостави 30 милиарда долара за Ирак, една шеста от които беше предоставена само от Турция. Но Ирак се нуждае от много повече. Призовавам всички мои колеги да подпомогнат финансирането на сериозните усилия за възстановяване, отчитайки ползите от стабилен и приятелски Ирак. Това ще бъде не по-малко инструмент за постигане на мир, отколкото бе и планът „Маршал“ за Европа тогава.\r\nБлизкият изток трябва да бъде зона, защитена от сектантство, сфери на влияние, възраждащи се империализми, кралски семейни вражди и екстремизъм от всякакъв род, било то религиозни или други. Държавите и народите в региона – и засегнатите от тях – понесоха достатъчно страдания. Пътят към такова успешно бъдеще може би вече се очертава с решителните действия на Турция. Надявам се, Съединените щати да използват момента и да подкрепят тази визия за мир\".\r\n***", "date": "2018.04.12", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/04/12/2510076/predstoyashti-sabitiya-v-stranata-za-12-april-agentsiya-fokus.html", "text": "***\r\nВ Министерски съвет Министър-председателят Бойко Борисов ще се срещне с Христос Стилианидис - европейски комисар по въпросите на хуманитарната помощ и управлението при кризи. \r\n***\r\nОт 15.00 часа в зала 2, ет.2 на Министерство на труда и социалната политика министър Бисер Петков ще проведе среща с представители на национално представителните организации за хората с увреждания. След края на срещата, около 16.30 часа, са предвидени кратки изказвания пред медиите. \r\n***\r\nОт 09.00 часа в „Парк Хотел Москва“ ще се състои конференция на тема „Индустрия 4.0 – Предизвикателства и последици за икономическото и социалното развитие на България“. Организатор е Българската стопанска камара, с подкрепата на Фондация „Фридрих Еберт“.\r\n***\r\nОт 09.30 часа в НДК ще се състои конференция SHEleader@digital, чиято цел е да утвърди участието на жените в управленски и професионални роли в технологичната индустрия да очертае растящата роля на жените в социално-икономическото развитие на света  и да покаже лицето и стила на новата генерация жени - предприемачи в дигитално базираната икономика. В събитието ще вземе участие и еврокомисарят с ресор цифрова икономика и общество Мария Габриел. \r\n***\r\nОт 09.30 часа 10 състав на Специализирания наказателен съд ще гледа делото срещу Кольо К., Мариета В., Галина В. и др. за образуване и ръководене на организирана престъпна група. \r\n***\r\nОт 10.00 часа във Военна академия „Г. С. Раковски” продължава вторият ден от научния форум „Предизвикателства пред ЕС и НАТО в контекста на радикализацията, тероризма и миграцията”.  \r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т., Ценка Г. и др. за организиране и ръководене на организирана престъпна група. \r\n***\r\nОт 11.00 часа в зала „Запад“ на Народното събрание председателят на Временната комисия за ЧЕЗ Жельо Бойчев ще представи резултатите от работата й до момента. \r\n***\r\nОт 13.30 часа 11 състав на Специализирания наказателен съд ще гледа делото срещу Маджар К., Венелин К. и Мирослав К. за организиране и ръководене на организирана престъпна група. \r\n***\r\nОт 14.00 часа 10 състав на Специализирания наказателен съд ще гледа делото срещу Георги К., Илко П., Теодор Б. и др. за организиране и ръководене на организирана престъпна група. \r\n***\r\nОт 15.00 часа 11 състав на Специализирания наказателен съд ще гледа делото срещу Пламен Н. и Виктор М. за организиране и ръководене на организирана престъпна група. \r\n***\r\nОт 18.00 часа в НДК – фоайе - Запад и Мраморно фоайе ще бъде открит София хартиен арт фест 2018 г. Фестът се открива с изложбите „Минало. Настояще. Бъдеще” със съвременно българско изкуство от различни поколения и „Аматерас” – юбилейно издание на международния конкурс за хартиено изкуство, като ще продължи до 19 май.\r\n***\r\nОт 18.00 часа в Литературен салон  „Леге 10“ ще се състои вечер, посветена на Пейо К. Яворов.\r\n***\r\nВ 17.30 часа в Градската библиотека „Паисий Хилендарски“ ще се проведе среща-разговор с писателя Тихомир Иванов и представяне на книгата му „Камино. Пътят на завръщането”.\r\n***\r\nОт 12.00 часа пред паметника на Юрий Гагарин, Посолството на Руската Федерация в Република България заедно със Столичната община – район „Банкя“ организират тържествена церемония, посветена на Деня на космонавтиката. Извънредният и Пълномощен Посланик на Русия в България г-н Анатолий Макаров ще произнесе тържествено слово по случай на празника.\r\n***\r\nОт 12.30 часа на улица „Роден край“ № 8 ще се състои откриването на нов обект, част от електроразпределителната мрежа на ЧЕЗ Разпределение България, и представянето на основните инвестиционни проекти на компанията в област Благоевград за 2017 и 2018 година.\r\n***\r\nОт 11.00 часа в Изложбен Център „Флора” тържествено ще бъде открита Шестнадесетата туристическа борса „Вашата ваканция“.  \r\n***\r\nОт 16.00 часа в Историческата експозиция на РИМ-Бургас официалното откриване на сбирката „Българска космическа слава“. \r\n*** \r\nОт 10.00 часа в хотел „Черно море“ – Варна, зала „Варна 1“, заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в заседание на Регионалния съвет за развитие на Североизточен район. Пред участниците в него ще представи вариантите за ново статистическо райониране на страната и основните мотиви за промяна на районите от ниво NUTS в рамките на дискусия по темата с участието на кметове на областни управители, общини, представители на бизнеса, научната общност и др. от областите  Варна, Добрич, Търговище и Шумен. \r\n*** \r\nОт 13.00 часа в средно училище „Найден Геров“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалната церемония за първа копка по проект „Модернизация на образователната инфраструктура на територията на град Варна“. \r\n*** \r\nОт 14.00 часа в  І-во Основно училище в кв. „Владислав Варненчик“- гр .Варна заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалната церемония за първа копка по проект „Модернизация на образователната инфраструктура на територията на град Варна“. \r\n *** \r\nОт 18.00 часа в Регионална библиотека „Пенчо Славейков” – Варна ще бъде представена книгата „Оздравителният план”. Неин автор е Емил Радев, евродепутат от ГЕРБ/ЕНП. В прикачения файл изпращам покана за представянето на книгата, издадена от ИК „Труд и право”.\r\n***\r\nОт 11.00 часа в Регионалния пресклуба на БТА във Видин ще се проведе пресконференция на Димитър Велков, председател Областния съвет на БСП и Емил Георгиев, лидер на ПП \"Екогласност\". \r\n*** \r\nОт 10.00 часа в пресклуба на БТА ще се състои пресконференция на кмета на община Свищов Генчо Генчев във връзка с предстоящи инициативи и проекти.\r\n*** \r\nОт 14.00 часа в нова зала на  Общински съвет – Велико Търново ще се проведе откриване на заседание на Комитета на европейските общини и региони.\r\n*** \r\nОт 19.00 часа в голяма зала на МДТ „Константин Кисимов“ ще бъде представен спектакъла „Баядерка“ – премиера. \r\n*** \r\nОт 19.00 часа в Клуб 7 ще бъде представен поетично-музикален спектакъл „Сонатина за цветни сънища“. \r\n*** \r\nОт 20.00 часа в Клуб 7 ще се проведе среща с дует „Мания“.\r\n***\r\nОт 12.00 часа официално ще бъде пуснат в експлоатация новият компютърен томограф (скенер) в МБАЛ „Свети Иван Рилски“ в Горна Оряховица.\r\n***\r\nОт 13.30 часа в концертна зала „Добрич“, Превантивно-информационният център по наркотични вещества организира среща – разговор с журналиста и автор на книгата „Падение и спасение“ Весела Тотева.\r\n***\r\nОт 17.30 часа в Художествена галерия „Владимир Димитров – Майстора” ще бъде представена възпоменателна изложба живопис на Симеон Николов (Грамаждански).\r\n***\r\nОт 09.00 часа в зала 1 на Окръжния съд ще се проведе заседание по делото срещу Тодор Н., обвинен, че е нарушил правилата за движение по Закона за движение по пътищата и по непредпазливост е причинил смъртта на друго лице. \r\n***\r\nОт 10.30 часа на летателна площадка \"Марица\", преди с. Граф Игнатиево, ще се проведе Летателен ден с демонстрационни и мотивационни полети, както и статичен показ на авиационна техника.\r\n***\r\nВ 11.00 часа в зала „Пълдин” на хотел „Санкт Петербург” ще се проведе дискусия на тема по Дейност 1 -  „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“. \r\n***  \r\nОт 12.30 часа  в зала „Сливен“  ще бъде открит ”Фестивал на винарите “ Сливен 2018”. В събитието ще вземат участие винопроизводители от Сливен и региона, които ще представят своето производство. \r\n***   \r\nОт 17.30 часа в зала „Сирак Скитник“ ще бъде открита Представителна изложба на Катедра „Стенопис \"И стените говорят...\". В експозицията са включени дипломни проекти на студенти от специалност „Стенопис“. \r\n***\r\nОт 14.00 часа в зала 247 в сградата на Общинска администрация гр. Смолян ще се проведе пресконференция по проект \"Обновяване и енергийна ефективност на образователна инфраструктура в гр. Смолян\".\r\n***\r\nОт 18.00 часа в зала „Петър Стайков“, Клубът на дейците на културата организира концерт „Пролетна импресия“.\r\n***\r\nОт 19.30 часа председателят на парламента Цвета Караянчева и народни представители ще участват в тържественото отбелязване на празника на град Сандански. Председателят на парламента ще приеме рапорта на командващия тържествената заря-проверка и ще поздрави представителните роти на благоевградския гарнизон. \r\n***\r\nОт 12.30 часа министърът на земеделието, храните и горите Румен Порожанов ще посети земеделско стопанство в района на град Съединение във връзка с хода на пролетната сеитба и ползването на горива за земеделски нужди.\r\n***\r\nОт 11.00 часа в зала 203 на общината ще има брифинг за предстоящото състезание по планинско изкачване „Мемориал Валерий Великов“.\r\n***\r\nОт 14.00 часа в заседателна зала на ДКТ „Васил Друмев“ ще бъде дадена пре", "date": "2018.04.12", "title": "Предстоящи събития в страната за 12 април (Агенция „Фокус“)"}
{"url": "http://www.focus-news.net/news/2018/04/12/2510104/premierat-boyko-borisov-shte-se-sreshtne-s-evropeyskiya-komisar-po-vaprosite-na-humanitarnata-pomosht-i-upravlenieto-pri-krizi-hristos-stilianidis.html", "text": "Министър-председателят Бойко Борисов ще се срещне с Христос Стилианидис - европейски комисар по въпросите на хуманитарната помощ и управлението при кризи. Това съобщиха от правителствената информационна служба. Двамата ще обсъдят приоритетите в сферата на хуманитарната помощ и реакцията при кризи, като акцент ще бъде поставен върху инициативата rescEU – предложението на Европейската комисия за нова европейска система за справяне с природните бедствия, което ще допълни и подсили Механизма за гражданска защита на Съюза. В срещата ще участва и министърът на вътрешните работи Валентин Радев.", "date": "2018.04.12", "title": "Премиерът Бойко Борисов ще се срещне с европейския комисар по въпросите на хуманитарната помощ и управлението при кризи Христос Стилианидис"}
{"url": "http://www.focus-news.net/news/2018/04/12/2510395/daily-sabah-turtsiya-sformira-vremenen-mesten-savet-v-siriyskiya-rayon-afrin.html", "text": "Местен съвет, с участието на кюрдски, арабски и туркомански представители, беше сформиран в четвъртък в северозападния сирийския район Африн, пише турското електронно издание Daily Sabah.\r\nСпоред съобщението от кореспондента на „Анадолската агенция“ в Африн, старейшините на града са гласували за формиране на временен местен съвет в центъра на едноименния град.\r\nКакто пише Daily Sabah, той е формиран, за да помогне за възстановяване на нормалното функциониране на града и е съставен от 20 члена. В него влизат 11 кюрдски представители, 8 арабски и един туркоман. Условието за влизане в тялото е било да си гражданин на Африн, който живее на постоянна основа в града.\r\nЗа председател на местния съвет е избран кюрдският представител Зухеир Айдар, който, според цитата на турското издание, е заявил следното:\r\n„Благодарим на Турция, че ни предостави тази възможност. Ще служим на народа на Африн, както и в региона на „Щита на Ефрат“ и този на „Маслинова клонка“ ще служи за пример. Можем да организираме още демократични избори ако цялото население на Африн се завърне. Ние ще се самоуправляваме и няма да допускаме хора от Кандил или другаде да го правят“.\r\nСпоред думите на Айдар, местният съвет е основан под ръководството на Сирийската коалиция на революционните и опозиционните сили и е свързан с местния съвет на Алепо. Той подчерта, че временното управляващо тяло категорично подкрепя териториалния интегритет на Сирия.\r\nЗаместник-председателят на коалицията Абдулрахман Мустафа, който е бил в Африн по време на изборите, заяви, че Турция работи, за да предотврати разкъсването на сирийската територия.\r\n„Нашите приоритети съвпадат с тези на Турция. Местният съвет започва дейността си с възстановяването на нормалното функциониране на здравеопазването и образованието. Ще се борим, за да върнем тези, които избягаха от Африн заради терористите, заяви той.\r\nПревод и редакция:", "date": "2018.04.12", "title": "Daily Sabah: Турция сформира временен Местен съвет в сирийския район Африн"}
{"url": "http://www.focus-news.net/news/2018/04/12/2510401/ria-novosti-ruskiyat-sad-potvardi-prisadata-ot-8-godini-lishavane-ot-svoboda-na-bivshiya-ministar-aleksey-ulyukaev.html", "text": "Московският градски съд остави в сила присъдата от 8 години лишаване от свобода в трудова колония и глоба в размер на 2 милиона рубли  (близо 26 хиляди евро) на бившия министър на икономическото развитие на Русия Алексей Улюкаев, но изключи забраната за работа на бившия чиновник след освобождаването му, предаде кореспондент на РИА Новости от съдебната зала.\r\n„Да се измени присъдата: да се изключи частта й за забрана за заемане на държавни длъжности. Останалата част от присъдата остава без изменение“, огласи решението една от съдийките в съдийската колегия.Агенция „Фокус“ припомня: \r\nУлюкаев получи осем години пребиваване в трудова колония със строг режим заради приемане на подкуп от 2 милиона долара от директора на руския петролен гигант Игор Сечин.\r\nПревод и редакция:", "date": "2018.04.12", "title": "РИА Новости: Руският съд потвърди присъдата от 8 години лишаване от свобода на бившия министър Алексей Улюкаев"}
{"url": "http://www.focus-news.net/news/2018/04/12/2510077/sport-yuventus-pobedi-real-madrid-s-31-kato-gost.html", "text": "Футбол: Ювентус победи Реал Мадрид с 3:1 като гост в мач реванш от четвъртфиналите на Шампионска лига. В първия двубой европейският шампион спечели с 3:0 в Торино и с общ резултат 4:3 продължава на полуфиналите. Ювентус водеше с 3:0 до края на мача, когато в добавеното време реферът Майкъл Оливър отсъди дузпа за домакините. Вратарят на Ювентус Джиджи Буфон получи червен картон за оспорване на съдийското решение, а Кристиано Роналдо превърна дузпата в гол.\r\nВ Мюнхен Байерн и Севиля завършиха наравно 0:0. Германският шампион спечели като гост първия мач в Севиля с 2:1 и се класира за полуфиналите.\r\nНапред продължават Ливърпул, Рома, Реал Мадрид и Байерн Мюнхен.", "date": "2018.04.12", "title": "Спорт: Ювентус победи Реал Мадрид с 3:1 като гост"}
{"url": "http://www.focus-news.net/news/2018/04/12/2510105/predsedatelyat-na-narodnoto-sabranie-tsveta-karayancheva-i-narodni-predstaviteli-shte-uchastvat-v-tarzhestvenoto-otbelyazvane-na-praznika-na-grad-sandanski.html", "text": "Председателят на Народното събрание Цвета Караянчева и народни представители ще участват днес в тържественото отбелязване на празника на град Сандански. В 19.30 часа председателят на парламента ще приеме рапорта на командващия тържествената заря-проверка и ще поздрави представителните роти на благоевградския гарнизон. Това съобщиха от пресцентъра на Народното събрание. Цвета Караянчева ще произнесе слово по повод празника на града. \r\nПразникът на град Сандански традиционно се отбелязва на първия четвъртък след Великден. Честването, което е под патронажа на председателя на парламента, ще започне с тържествена литургия в манастир „Св. Св. Козма и Дамян“.", "date": "2018.04.12", "title": "Председателят на Народното събрание Цвета Караянчева и народни представители ще участват в тържественото отбелязване на празника на град Сандански"}
{"url": "http://www.focus-news.net/news/2018/04/12/2510403/reuters-donald-tramp-zayavi-che-v-momenta-se-ugovarya-sreshtata-mu-s-kim-chen-un.html", "text": "Президентът на САЩ Доналд Тръмп похвали Китай в четвъртък за помощта му около севернокорейския проблем и заяви, че в момента се уговаря среща между него и лидера на Северна Корея Ким Чен-ун, предава Reuters.\r\n„Те наистина ни бяха от голяма помощ за Северна Корея“, заяви Тръмп относно Китай. „Те бяха наистина страхотни в помощта им за намиране на някакво споразумение“.\r\n„В момента се уговаря срещата между мен и Ким Чен-ун. Мисля, че ще бъде страхотно. Мисля, че ще отидем с голямо уважение и ще видим какво ще се случи“, продължи американският президент.\r\nТой разкри, че търговските преговори между Вашингтон и Пекин вървят добре, което, според Reuters, противоречи на заявленията на китайските представители, които заплашиха с пълномащабна търговска война.\r\n„Разбираме се много добре и мисля, че ще свършим страхотни неща“, заяви Тръмп.\r\nПревод и редакция:", "date": "2018.04.12", "title": "Reuters: Доналд Тръмп заяви, че в момента се уговаря срещата му с Ким Чен-ун"}
{"url": "http://www.focus-news.net/news/2018/04/12/2510080/afp-tereza-mey-svikva-speshno-zasedanie-na-kabineta-zaradi-situatsiyata-v-siriya.html", "text": "Министър-председателят на Великобритания Тереза Мей свика спешно правителствено заседание за четвъртък, за да обсъди британската реакция към предполагаемата химическа атака в Сирия, съобщи в сряда пресслужбата на Даунинг стрийт, цитирана от AFP.\r\nМей е решила да свика своите топ съветници и съуправляващи в Лондон, за да „обсъдят отговора на събитията в Сирия“, заяви говорителка от Даунинг стрийт.Йонислав Дочев", "date": "2018.04.12", "title": "AFP: Тереза Мей свиква спешно заседание на кабинета заради ситуацията в Сирия"}
{"url": "http://www.focus-news.net/news/2018/04/12/2510079/sputnik-siriyskata-armiya-e-plenila-britanski-voennosluzheshti-v-iztochna-guta.html", "text": "Британски военнослужещи са били заловени от сирийската армия по време на военна операция в Източна Гута, според информации на местните медии, предава Sputnik.\r\nСпоред доклад на новинарския канал “Al-Mayadeen”, цитиран от “Fars News”, британски военнослужещи са били заловени по време на операциите на сирийската армия в Източна Гута.\r\nПредполага се, че британските военнослужещи са част от международни военни сили разгърнати в региона за предприемането на наземна атака към Дамаск в сътрудничество със силите на САЩ. Според доклада, САЩ и други две страни от НАТО, Йордания и Израел, са планирали започването на атаки от различни фронтове, но този план се провали след като сирийската армия направи редица напредвания в Източна Гута през март. Оригиналният план съдържаше масирани въздушни удари от американски и израелски самолети, които трябваше да отворят пътя за наземните войски.Йонислав Дочев", "date": "2018.04.12", "title": "Sputnik: Сирийската армия е пленила британски военнослужещи в Източна Гута"}
{"url": "http://www.focus-news.net/news/2018/04/12/2510081/moskovskiy-komsomolets-konfliktat-v-siriya-s-kakvo-rusiya-mozhe-da-protivostoi-na-vms-na-sasht.html", "text": "Дали пряката военна конфронтация между САЩ и Русия е възможна в Сирия? Редица експерти, интервюирани от   „Московский Комсомолец“   , вярват, че няма сериозни предпоставки за това. Въпреки това, ескалация на конфликта е очевидна: турските медии съобщиха за повтарящи се сближавания между руската авиация и американският ескадрен миноносец „Доналд Кук“, който е на 100 км от базата в Тартус. Там скоро ще пристигне вторият американски разрушител. А Доналд Тръмп обещава да се противопостави на предполагаемата химическа атака в сирийския град Дума, отговорността за която той постави на Асад и неговите поддръжници Русия и Иран. \r\nСпомнете си, че за последен път в отговор на подобна фалшива атака в сирийската провинция Идлиб на 7-ми април 2017 бе нанесен американски въздушен удар по сирийската военновъздушната база „Шайрат“, от където се предполагаше, че летят сирийските самолети с химически боеприпаси. След това двата американски разрушителя изстреляха 59 ракети „Томахоук“. \r\nТрябва да се отбележи, че същите разрушители отново приближават района. Те са внимателно наблюдавани от руски самолети. Турското издание „ Хюриет“ съобщава, че поне четири пъти руските изтребители са се приближили до американския разрушител „Доналд Кук“.\r\nДоналд Кук е разрушител на американския флот, чието основно оръжие са крилати ракети с обхват до 2500 км. Те са способни да носят конвенционални и ядрени заряди. На борда на разрушителя може да има от 56 до 96 такива ракети. Корабът е оборудван с най-новата система за управление на битки „Иджис“.\r\nИзглежда, че появата на такъв кораб във всеки регион на света трябва да предизвика шок и страхопочитание. Но се оказва, че шок и страхопочитание у  екипажа на „Доналд Кук“ предизвиква появата на обикновения руски бомбардировач Су-24.  Виктор Турмаков", "date": "2018.04.12", "title": "„Московский Комсомолец“: Конфликтът в Сирия: с какво Русия може да противостои на ВМС на САЩ"}
{"url": "http://www.focus-news.net/news/2018/04/12/2510078/vzglyad-ruskata-aviatsiya-e-bezsilna-pred-donald-kuk.html", "text": "Войната на нерви между Запада и Русия около „химическите атаки в Сирия“ предизвика нова вълна спекулации относно военните възможности на руската армия. В частност, отново се твърди, че бомбардировачи Су-34 са способни да заглушат електронната защита на американския ескадрен миноносец „Доналд Кук“, а след това и да го унищожат. Но дали е така всъщност, пита руското издание Взгляд.\r\nВъв вторник в световната преса се появиха съобщения, че руските бомбардировачи Су-34, които прелитат над източната част на Средиземно море в съпровод с изтребители Су-30СМ, са били снабдени с ракети Х-35. За това първи съобщи иранският журналист Бабак Тагвай в своя профил в социалната мрежа „Туитър“. \r\nПо-рано Тагвай предупреди за вероятната атака по Сирия с ракети „Томахоук“ от борда на американския ескадрен миноносец „Доналд Кук“, намиращ се в източната част на Средиземно море. Не е изключено, че в атаката ще участва и вторият ескадрен миноносец „Портър“. По-рано турски издания съобщиха, че руските военни самолети най-малко четири пъти са прелетели над „Доналд Кук“.\r\nЕдновременно руските преса и блогосфера се появиха редица предсказания, обещаващи на руските Су-34 лека победа в двубоя с американските ескадрени миноносци. Такива прогнози си позволиха и сериозни издания като „Газета.ру“, публикувала подробен сценарий за малка победоносна война в Средиземно море. Изданието описва как трябва да се неутрализират  двата американски ескадрени миноносци, включително и „Доналд  Кук“. Като начало се предлага употребата на намиращите се на борда на бомбардировачите средства за радиоелектронна борба, за да се осъществят прекъснати във всичките радиоелектронни средства на американските съдовете, те да бъдат „абсолютно ослепени“, защото „подобен опит вече има“, пише изданието. То се позовава на шумната история със същия „Кук“ от 10 април 2014 г., когато руски самолет с помощта на средството за радиоелектронна борба „Хибин“ уж е ослепил ескадрения миноносец във водите на Черно море.\r\nСлед това, смята изданието, „сушките“ няма да се затруднят да потопят „ослепените“ вражески кораби. Су-30СМ, Су035С, Су-34 и Су-24М – тези изтребители и изтребители-бомбардировачи, снабдени с противокорабни ракети Х-35 са напълно способни на подобен боен успех, смята вестникът. Изданието мълчи дали няма да последва Трета световна война след това.\r\nЗаместник директорът на Центъра за анализ, стратегии и технологии в Русия Сергей Денисенцев заяви пълна глупост спекулациите за възможността на бомбардировачите Су-34 да изведат от строй електронните системи на американския ескадрен миноносец с комплекси за радиоелектронно противодействие „Хибин“. „Това е умопобъркана работа“, заяви Денисенцев. \r\nТой поясни, че за извеждане от строя на електронните системи на кораба оборудването по излъчването на заглушаващ сигнал трябва да бъде със съпоставима мощност. „Доналд Кук“ и другите ескадрени миноносци от този тип са снабдени с много мощна радиолокационна система. Просто така не може да се заглуши. Бордовият комплекс „Хибин“ е предназначен да заглушава системата за насочване на ракети. Тези системи са слаби за системите за ескадрения миноносец“, смята Денисенцев, добавяйки, че мнозина издания не могат да си представят добре работата на средствата за радиоелектронно противодействие и пишат глупости за създаването на „заглушаващ купол“ и „изпепелена електроника“. \r\nЩо се отнася до предположенията за използването на радиоелектронното противодействие против ескадрените миноносци от самолетите Ил-22 ПП „Порубшик“, за който също споменават медии, то експертът напомня, че те са предназначени за заглушаване единствено на системите за връзка. Комплексите „Красуха“ също не са най-добър вариант, защото са предназначени за противостоене на ударна авиация. Хеликоптерите с радиоелектронно противодействие се използват срещу наземните комплекси за ПВО, а не срещу ескадрени миноносци. За разбиране е достатъчно да се отбележи следното. Тези комплекси са набор от електроника, а мощността и зависи пряко в това число и от размерите ѝ. Корабът по разбираеми причини принципно има по-голямо количество електронна апаратура от самолета. Именно затова е значително по-лесно да си представим, че „Доналд Кук“ ще заглуши електронните възможности на руския бомбардировач, а в никакъв случай не обратното.\r\nПотокът на патосно-патриотичните изказвания дразни и опитните военни летци.\r\n„Мощността на радиолокационните системи стотици и хиляди по-голяма от тази на самолета. А и корабът няма да позволи толкова близко приближаване, за да се появи заглушаване. Ако направиш това за един кораб, другият при всички обстоятелства ще те види. Освен това има честоти за мирно време, им за военно, например дали ще премине на военни честоти или ще се отклони от заглушаването. И тогава какво ще кажат ура-патриотите“, риторически пита генерал от запаса имащ пряко отношение към ръководството на руската Морска авиация.\r\n„Американците по време на удара по Сирия задължително ще разположат над ескадрените миноносци за прикритие няколко самолета във военновъздушен патрул в зоната на изчакване и ще ги сменят постоянно. Задължително ще има самолет  за далечно радиолокационно наблюдение АУАКС. Веднага, след като американците видят атаката по своите съдове, за нейното отразяване и прикритие на корабите, незабавно ще излетят нови самолети. В този регион САЩ имат много авиобази“, смята генералът.\r\n„Обхватът на „Томахоук“ е голям  дори и за нашите тежки изтребители. Американците могат да пуснат ракети от 2000 км., за които на нашите бойни самолети просто няма да им стигне горивото“, напомня той.\r\nДенисенцев също потвърждава, че ескадрените миноносци са осигурени със сериозно прикритие. „Те използват система за далекообхватен радиолокационен обзор. Тя е устроена така, че спътниците за радиоелектронно разузнаване да пролитат над региона в момента на изстрелването на ракетите към целта.  Това е много сложна операция. Затова е глупаво да се пише как ще стреляме по двата ескадрени миноносеца“, смята експертът. Той нарече „твърде самоуверени“ предположенията, че корабите просто могат да бъдат унищожени с руските ракети Х-35.\r\nКакто предупреждава полковникът от съветските ВВС, бивш депутат от съветския и руския парламент Виктор Алкснис: „Жалко ми е да виждам съграждани, които вярват в това и са искрено убедени, че имаме вълшебен изключвател, с който не само да изключим „Доналд Кук“, но и целите САЩ.\r\n„Настоящите зубърчета с малката ракетка на борда на Су-24 искат просто да потопят американските самолетоносачи, все едно са хартиени корабчета“, заяви генералът от морската авиация. „Дори и по съветско време в командването на морската ракетоносна система за потапянето на самолетоносачи не сме водили разговори“. Тогава руската Морска авиация е имала 15 полка с по 30 машини, а дивизията се състои от три полка.\r\n„По време на ученията нямаше смисъл по-малко от дивизия да излита за удар по самолетоносач. Т.е. стартираха едновременно 100 самолета Ту-15. Всеки носи по три ракети. И по време на ученията тази армада нанасяше удар по условна самолетоносачна група на противника. Но дори и в този случай вероятността за извеждането на вражеския самолетоносач от строя бе около 18-22%. При това става дума единствено за временно извеждане от строя, за унищожаването на кораба не става дума. При това от тези три полка, по разчет, не остава почти нищо“\t, допълни той.\r\n„От 90-те години морската авиация не съществува. Теоретически я заменя Далечната авиация, на чието въоръжение също има ракетоносци Ту-22М3. Но в нея днес има много по-малко машини, отколкото в морската авиация по съветско време. А броят на самолетоносачите на САЩ не е намалял“, допълва събеседникът.\r\nКато обобщение може да се отбележи основното: военните възможности на Русия за нанасяне на удар нито по американските ескадрени миноносци, още повече по бързащите към Средиземно море самолетоносачна групировка на ВМС на САЩ, са категорично недостатъчни. Всичко, което остава във въпросния случай за руските пилоти, моряци и ракетчици е с мълчание да наблюдават как САЩ ще нанасят удари по Сирия, да се прикриват от случайни ракети в собствените си военни бази. Виктор Турмаков", "date": "2018.04.12", "title": "Взгляд: Руската авиация е безсилна пред „Доналд Кук“"}
{"url": "http://www.focus-news.net/news/2018/04/12/2510086/stranata-ni-poluchava-visoki-otsenki-za-rabotata-prez-parvite-tri-mesetsa-ot-predsedatelstvoto-na-saveta-na-es-obzor.html", "text": "Първите три месеца на председателство са успешни, динамични и с високи оценки. Това отчете министърът на Българското председателство на Съвета на ЕС Лиляна Павлова. Тя уточни, че за този период са се провели над 1000 заседания в София, Брюксел и Страсбург, 22 съвета на министрите, 100 от 320-те събития от календара в София и три от срещите на парламентарното измерение, както и 64 триалога. Павлова посочи, че за първите 3 месеца сайтът на председателството е излъчвал над 50 часа , а в социалните мрежи 17 хил. души са наши последователи. Министърът на европредседателството посочи, че предстоят и много предизвикателства през следващите три месеца. Тя поясни, че темата, с която предстои да се занимава председателството ни е свързана с реформата на системата за убежища или така нареченото Дъблинско споразумение. Павлова обърна внимание, че по тази тема са работили вече четири председателства. „Това, с което мога кажа, че се гордеем, е напредъкът, който успяхме да постигнем. Българското председателство предложи нов подход и нова философия по темата за общата европейска система за убежища. Благодарение на това се надяваме всъщност на 28-29 юни, когато е Европейският съвет и срещата на лидерите, те да успеят да намерят така желания и търсен вече пето председателство консенсус или компромис за това как да реформираме системата за убежища, така че тя да бъде и справедлива и солидарна“, каза Павлова.\r\nМинистър Лиляна Павлова обърна внимание и на темата за Западните Балкани. Според нея това може да стане чрез свързаност. Павлова поясни, че очаква на Срещата на върха на 17 май да бъде постигнато политическо съгласие и да се приеме декларацията от София, с която лидерите ще постигнат съгласие за това, че интеграцията на Западните Балкани минава именно през свързаността. Според нея не можем да даваме фалшиви обещания на държавите от Западните Балкани за бързо присъединяване към ЕС, но трябва да им дадем перспектива.\r\nПавлова посочи, че през следващите месеци председателството ни ще търси пресечна точка между защита на личните данни на гражданите и възможността на бизнеса да оперира онлайн и с многогодишната финансова рамка. Пред НДК бе открита цветна мозайка, изобразяваща логото на българското председателство. \r\nМозайката откриха министърът за Българското председателство на Съвета на ЕС Лиляна Павлова, кметът на София Йорданка Фандъкова и посланикът на Нидерландия в България Беа тен Тъшър. Мозайката е направена от 38 000 цветни луковици. Те са дарени от Холандия на страната ни и бяха засадени в средата на октомври миналата година. След откриването министър Павлова заяви, че цветната мозайка пред НДК е венецът, който символизира успеха на европредседседателството ни до момента, а кметът на столицата отчете, че логото на Българското председателство е разцъфнало. \r\nДеница КИТАНОВA", "date": "2018.04.12", "title": "Страната ни получава високи оценки за работата през първите три месеца от председателството на Съвета на ЕС (ОБЗОР)"}
{"url": "http://www.focus-news.net/news/2018/04/12/2510103/prezidentat-rumen-radev-shte-se-sreshtne-s-predsedatelstvashtiya-saveta-na-ministrite-na-bosna-i-hertsegovina-denis-zvizdich.html", "text": "От 14.00 часа на „Дондуков 2“ президентът Румен Радев ще се срещне с председателстващия Съвета на министрите на Босна и Херцеговина Денис Звиздич. Това съобщиха от прессекретариата на държавния глава.", "date": "2018.04.12", "title": "Президентът Румен Радев ще се срещне с председателстващия Съвета на министрите на Босна и Херцеговина Денис Звиздич"}
{"url": "http://www.focus-news.net/news/2018/04/12/2510087/antoniu-guterish-savetat-za-sigurnost-na-oon-tryabva-da-predotvrati-izlizaneto-izvan-kontrol-na-situatsiyata-v-siriya.html", "text": "Генералният секретар на ООН Антониу Гутериш изрази притеснение пред петте постоянни членки на Съвета за сигурност на ООН за „безизходната ситуация“ в Сирия, отбелязвайки „нуждата да се избегне излизането извън контрол на ситуацията“, предава AFP.\r\n„Също така следя отблизо развитието в Съвета за сигурност и съжалявам, че засега той не може да стигне до консенсус по въпроса“ отбеляза Гутериш в изявление, което е насочено към петте постоянни членки на Съвета за сигурност – САЩ, Русия, Китай, Франция и Великобритания.Йонислав Дочев", "date": "2018.04.12", "title": "Антониу Гутериш: Съветът за сигурност на ООН трябва да предотврати излизането извън контрол на ситуацията в Сирия"}
{"url": "http://www.focus-news.net/news/2018/04/12/2510091/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Държавният глава на Руската федерация Владимир Путин е обсъдил с израелския министър-председател Бенямин Нетаняху ситуацията в Сирия. Повод за телефонния разговор между двамата лидери е ракетният удар срещу сирийската база Т-4 в провинция Хомс, съобщава руският вестник „Коммерсант“, като се позовава на съобщение от пресслужбата на Кремъл.\r\nВ рамките на разговора Путин е призовал израелския премиер страната му да се „въздържа от всякакви действия, още повече дестабилизиращи ситуацията в Сирия и представляващи заплаха за нейната сигурност“. Руският президент също е „подчертал принципната важност за зачитане на суверенитета на Сирия“.\r\nВъв връзка с отбелязването на Международния възпоменателен ден на Холокоста (12 април) Путин и Нетаняху са подчертали недопустимостта от опитите за фалшификация на историята и преразглеждане на резултатите от Втората световна война. Двете страни са се договорили и за продължаване на контактите. Разговорът се е състоял по инициатива на Израел, подчертават от Кремъл. \r\nСлед ракетната атака срещу сирийската база от Министерството на отбраната в Москва разпространиха информация, че два самолета F-16 на Военновъздушните сили на Израел са нанесли удар с управляеми ракети по сирийската база в провинция Хомс. \r\n„На 9 април между 3:25 и 3:53 часа (московско време) два самолета F-16 на ВВС на Израел, без да навлизат във въздушното пространство на Сирия, от територията на Ливан, са нанесли удари с управляеми ракети по летище Т-4. Подразделение на ПВО на Въоръжените сили на Сирия са унищожили пет ракети“, уточниха от военното ведомство в Москва.\r\nИзраел обаче не потвърди информацията.\r\n***   Дали пряката военна конфронтация между САЩ и Русия е възможна в Сирия? Редица експерти, интервюирани от   „Московский Комсомолец“   , вярват, че няма сериозни предпоставки за това. Въпреки това, ескалация на конфликта е очевидна: турските медии съобщиха за повтарящи се сближавания между руската авиация и американският ескадрен миноносец „Доналд Кук“, който е на 100 км от базата в Тартус. Там скоро ще пристигне вторият американски разрушител. А Доналд Тръмп обещава да се противопостави на предполагаемата химическа атака в сирийския град Дума, отговорността за която той постави на Асад и неговите поддръжници Русия и Иран. \r\nСпомнете си, че за последен път в отговор на подобна фалшива атака в сирийската провинция Идлиб на 7-ми април 2017 бе нанесен американски въздушен удар по сирийската военновъздушната база „Шайрат“, от където се предполагаше, че летят сирийските самолети с химически боеприпаси. След това двата американски разрушителя изстреляха 59 ракети „Томахоук“. \r\nТрябва да се отбележи, че същите разрушители отново приближават района. Те са внимателно наблюдавани от руски самолети. Турското издание „ Хюриет“ съобщава, че поне четири пъти руските изтребители са се приближили до американския разрушител „Доналд Кук“.\r\nДоналд Кук е разрушител на американския флот, чието основно оръжие са крилати ракети с обхват до 2500 км. Те са способни да носят конвенционални и ядрени заряди. На борда на разрушителя може да има от 56 до 96 такива ракети. Корабът е оборудван с най-новата система за управление на битки „Иджис“.\r\nИзглежда, че появата на такъв кораб във всеки регион на света трябва да предизвика шок и страхопочитание. Но се оказва, че шок и страхопочитание у  екипажа на „Доналд Кук“ предизвиква появата на обикновения руски бомбардировач Су-24.\r\n***  Войната на нерви между Запада и Русия около „химическите атаки в Сирия“ предизвика нова вълна спекулации относно военните възможности на руската армия. В частност, отново се твърди, че бомбардировачи Су-34 са способни да заглушат електронната защита на американския ескадрен миноносец „Доналд Кук“, а след това и да го унищожат. Но дали е така всъщност, пита руското издание Взгляд.\r\nВъв вторник в световната преса се появиха съобщения, че руските бомбардировачи Су-34, които прелитат над източната част на Средиземно море в съпровод с изтребители Су-30СМ, са били снабдени с ракети Х-35. За това първи съобщи иранският журналист Бабак Тагвай в своя профил в социалната мрежа „Туитър“. \r\nПо-рано Тагвай предупреди за вероятната атака по Сирия с ракети „Томахоук“ от борда на американския ескадрен миноносец „Доналд Кук“, намиращ се в източната част на Средиземно море. Не е изключено, че в атаката ще участва и вторият ескадрен миноносец „Портър“. По-рано турски издания съобщиха, че руските военни самолети най-малко четири пъти са прелетели над „Доналд Кук“.\r\nЕдновременно руските преса и блогосфера се появиха редица предсказания, обещаващи на руските Су-34 лека победа в двубоя с американските ескадрени миноносци. Такива прогнози си позволиха и сериозни издания като „Газета.ру“, публикувала подробен сценарий за малка победоносна война в Средиземно море. Изданието описва как трябва да се неутрализират  двата американски ескадрени миноносци, включително и „Доналд  Кук“. Като начало се предлага употребата на намиращите се на борда на бомбардировачите средства за радиоелектронна борба, за да се осъществят прекъснати във всичките радиоелектронни средства на американските съдовете, те да бъдат „абсолютно ослепени“, защото „подобен опит вече има“, пише изданието. То се позовава на шумната история със същия „Кук“ от 10 април 2014 г., когато руски самолет с помощта на средството за радиоелектронна борба „Хибин“ уж е ослепил ескадрения миноносец във водите на Черно море.\r\nСлед това, смята изданието, „сушките“ няма да се затруднят да потопят „ослепените“ вражески кораби. Су-30СМ, Су035С, Су-34 и Су-24М – тези изтребители и изтребители-бомбардировачи, снабдени с противокорабни ракети Х-35 са напълно способни на подобен боен успех, смята вестникът. Изданието мълчи дали няма да последва Трета световна война след това.\r\nЗаместник директорът на Центъра за анализ, стратегии и технологии в Русия Сергей Денисенцев заяви пълна глупост спекулациите за възможността на бомбардировачите Су-34 да изведат от строй електронните системи на американския ескадрен миноносец с комплекси за радиоелектронно противодействие „Хибин“. „Това е умопобъркана работа“, заяви Денисенцев. \r\nТой поясни, че за извеждане от строя на електронните системи на кораба оборудването по излъчването на заглушаващ сигнал трябва да бъде със съпоставима мощност. „Доналд Кук“ и другите ескадрени миноносци от този тип са снабдени с много мощна радиолокационна система. Просто така не може да се заглуши. Бордовият комплекс „Хибин“ е предназначен да заглушава системата за насочване на ракети. Тези системи са слаби за системите за ескадрения миноносец“, смята Денисенцев, добавяйки, че мнозина издания не могат да си представят добре работата на средствата за радиоелектронно противодействие и пишат глупости за създаването на „заглушаващ купол“ и „изпепелена електроника“. \r\nЩо се отнася до предположенията за използването на радиоелектронното противодействие против ескадрените миноносци от самолетите Ил-22 ПП „Порубшик“, за който също споменават медии, то експертът напомня, че те са предназначени за заглушаване единствено на системите за връзка. Комплексите „Красуха“ също не са най-добър вариант, защото са предназначени за противостоене на ударна авиация. Хеликоптерите с радиоелектронно противодействие се използват срещу наземните комплекси за ПВО, а не срещу ескадрени миноносци. За разбиране е достатъчно да се отбележи следното. Тези комплекси са набор от електроника, а мощността и зависи пряко в това число и от размерите ѝ. Корабът по разбираеми причини принципно има по-голямо количество електронна апаратура от самолета. Именно затова е значително по-лесно да си представим, че „Доналд Кук“ ще заглуши електронните възможности на руския бомбардировач, а в никакъв случай не обратното.\r\nПотокът на патосно-патриотичните изказвания дразни и опитните военни летци.\r\n„Мощността на радиолокационните системи стотици и хиляди по-голяма от тази на самолета. А и корабът няма да позволи толкова близко приближаване, за да се появи заглушаване. Ако направиш това за един кораб, другият при всички обстоятелства ще те види. Освен това има честоти за мирно време, им за военно, например дали ще премине на военни честоти или ще се отклони от заглушаването. И тогава какво ще кажат ура-патриотите“, риторически пита генерал от запаса имащ пряко отношение към ръководството на руската Морска авиация.\r\n„Американците по време на удара по Сирия задължително ще разположат над ескадрените миноносци за прикритие няколко самолета във военновъздушен патрул в зоната на изчакване и ще ги сменят постоянно. Задължително ще има самолет  за далечно радиолокационно наблюдение АУАКС. Веднага, след като американците видят атаката по своите съдове, за нейното отразяване и прикритие на корабите, незабавно ще излетят нови самолети. В този регион САЩ имат много авиобази“, смята генералът.\r\n„Обхватът на „Томахоук“ е голям  дори и за нашите тежки изтребители. Американците могат да пуснат ракети от 2000 км., за които на нашите бойни самолети просто няма да им стигне горивото“, напомня той.\r\nДенисенцев също потвърждава, че ескадрените миноносци са осигурени със сериозно прикритие. „Те използват система за далекообхватен радиолокационен обзор. Тя е устроена така, че спътниците за радиоелектронно разузнаване да пролитат над региона в момента на изстрелването на ракетите към целта.  Това е много сложна операция. Затова е глупаво да се пише как ще стреляме по двата ескадрени миноносеца“, смята експертът. Той нарече „твърде самоуверени“ предположенията, че корабите просто могат да бъдат унищожени с руските ракети Х-35.\r\nКакто предупреждава полковникът от съветските ВВС, бивш депутат от съветския и руския парламент Виктор Алкснис: „Жалко ми е да виждам съграждани, които вярват в това и са искрено убедени, че имаме вълшебен изключвател, с който не само да изключим „Доналд Кук“, но и целите САЩ.\r\n„Настоящите зубърчета с малката ракетка на борда на Су-24 искат просто да потопят американските самолетоносачи, все едно са хартиени корабчета“, заяви генералът от морската авиация. „Дори и по съветско време в командването на морската ракетоносна система за потапянето на самолетоносачи не сме водили разговори“. Тогава руската Морска авиация е имала 15 полка с по 30 машини, а дивизията се състои от три полка.\r\n„По време на ученията нямаше смисъл по-малко от дивизия да излита за удар по самолетоносач. Т.е. стартираха едновременно 100 самолета Ту-15. Всеки носи по три ракети. И по време на ученията тази армада нанасяше удар по условна самолетоносачна група на противника. Но дори и в този случай вероятността за извеждането на вражеския самолетоносач от строя бе около 18-22%. При това става дума единствено за временно извеждане от строя, за унищожаването на кораба не става дума. При това от тези три полка, по разчет, не остава почти нищо“\t, допълни той.\r\n„От 90-те години морската авиация не съществува. Теоретически я заменя Далечната авиация, на чието въоръжение също има ракетоносци Ту-22М3. Но в нея днес има много по-малко машини, отколкото в морската авиация по съветско време. А броят на самолетоносачите на САЩ не е намалял“, допълва събеседникът.\r\nКато обобщение може да се отбележи основното: военните възможности на Русия за нанасяне на удар нито по американските ескадрени миноносци, още повече по бързащите към Средиземно море самолетоносачна групировка на ВМС на САЩ, са категорично недостатъчни. Всичко, което остава във въпросния случай за руските пилоти, моряци и ракетчици е с мълчание да наблюдават как САЩ ще нанасят удари по Сирия, да се прикриват от случайни ракети в собствените си военни бази. \r\n***", "date": "2018.04.12", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/04/12/2510083/reuters-parlamentat-na-severna-koreya-zasedava-v-otsastvieto-na-kim-chen-un.html", "text": "Върховното народно събрание на Северна Корея заседава в сряда обсъждайки държавните финанси, съобщи държавната телевизия на Северна Корея, цитирана от Reuters.\r\nВ същото време беше забелязано, че лидерът на страната Ким Чен-ун отсъства от заседанията. В снимките, разпространени от държавната информационна агенция на Северна Корея, можеше да се види празен стол, за който се предполага че е на комунистическия лидер. Нямаше съобщения за негово отсъствие в държавните медии на Северна Корея.\r\nВърховното народно събрание на Северна Корея прави подобни заседания по един или два пъти на година, за да одобрява решения на въпроси, като управлението на държавните структури или бюджети. Присъствието на Ким Чен-ун не е задължително, въпреки че в предишни случаи той е изнасял речи на такива събития. Йонислав Дочев", "date": "2018.04.12", "title": "Reuters: Парламентът на Северна Корея заседава в отсъствието на Ким Чен-ун"}
{"url": "http://www.focus-news.net/news/2018/04/12/2510093/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "С все по-увеличаващата се възможност от военна конфронтация с Русия, САЩ се надяват на подкрепа от европейските си партньори като Франция и Великобритания. Но помощ от стратегическия регионален съюзник – Турция – е все по-малко сигурна, въпреки позицията ѝ в северната граница на Сирия, както и опозицията ѝ към режима на Башар Асад, пише британското електронно издание The Guardian.\r\nПораждат се спомени от 2003 г., когато Турция отказа да се включи във водената от САЩ инвазия в Ирак. На чия страна е Турция е въпрос с повишена трудност за политиците във Вашингтон, особено на фона на все по-сближаващите се отношения между Реджеп Ердоган и Владимир Путин.\r\nВъпреки че Турция е членка на НАТО, тя увеличава отбранителното си взаимодействие с Русия. В същото време военната колаборация със САЩ е оставена на заден план.\r\nПоставена пред турските рестрикции, американските операции на ВВС в базата Инджирлик биват спрени. Миналата година Германия, също членка на НАТО, беше принудена да изтегли своите части от Инджирлик след поредното влошаване на отношенията между Европейския съюз и Турция.\r\nНапрежението между САЩ и Турция се породи след проваления опит за преврат през 2016 г., за който Ердоган обяви че е предизвикан от опоненти, намиращи се на територията на САЩ.\r\nБлизките отношения между Турция и Русия са сравнително скорошен феномен. Двете държави бяха в обтегнати отношения след като през ноември 2015г. Турция свали руски самолет заради предполагаемо нарушаване на въздушното пространство. Москва отговори с налагане на икономически санкции. Обратът в отношенията дойде след опита за преврат, при който Путин обяви пълната си подкрепа за Ердоган. От тогава отношенията между двете държави процъфтяват, а сътрудничеството между тях се развива в различни сфери, не само във военната. Общите цели пред Путин и Ердоган са няколко: те желаят да оформят следвоенното положение в Близкия изток в своя полза, както и да намалят влиянието на САЩ в този регион. За Русия има и още една важна полза – създаване на разрив в НАТО и ограничаване на военните възможности на САЩ в този регион.\r\n*** Хиляди граждани на Европейския съюз са изправени пред риска да загубят легалния си статут във Великобритания след Брекзит, предупреждава нов доклад, пише британското издание Evening Standard.\r\nЖертви на домашно насилие, деца и възрастни хора са сред тези с риск да изгубят правото си на пребиваване във Великобритания, въпреки че покриват нужните критерии, твърдят експерти.\r\nТова може да се случи, защото някои биха имали трудности да представят нужната документация и да завършат легализирането си, а други дори не осъзнават, че трябва да подадат заявление, за да продължат да живеят във Великобритания легално.\r\nПотенциалният проблем беше подчертан в доклад публикуван на 12 април от Обсерваторията за миграция към Оксфордския университет.\r\nПо-късно през тази година министерството на вътрешните работи на Великобритания ще стартира система за кандидатстване за граждани на ЕС желаещи да останат на Острова след Брекзит.\r\nТези, които са били в страната поне 5 години към края на 2020 г. ще могат да кандидатстват за усядане във Великобритания.\r\nГраждани на ЕС пристигнали преди 31 декември 2020 г., но нямащи нужните 5 години престой ще могат да кандидатстват за оставане във Великобритания докато изкарат нужните 5 години, след което ще могат да кандидатстват и за постоянен статут.\r\n*** Министър-председателят на Израел Бенямин Нетаняху заяви в сряда, че действия в Сирия трябва да се предприемат, докато в същото време Великобритания, САЩ и други съюзници вече се подготвят за военен удар, пише британският всекидневник The Daily Express.\r\nНетаняху коментира химическата атака в гр. Дума при откриването на ежегодните за Израел възпоменания на Холокоста, заявявайки: „Събитията от последни дни ни учат, че заставането срещу злото и агресията е мисия, която стои преди всяко поколение.“\r\n„Видяхме сирийските деца, които бяха избити с химически оръжия. Сърцата ни бяха разбити от ужасяващите гледки“, допълни още той.\r\nИзраел беше обвинен от Сирия, Иран и Русия че стои зад въздушните удари от 9 април, които атакуваха сирийска авиобаза, убивайки 7 иранци и поне 14 души общо. Израел категорично отрича обвиненията.\r\nПокрай увеличаващото се напрежение между Израел и Иран, в сряда президентът на Русия Владимир Путин призова Бенямин Нетаняху да избягва стъпки, които ще увеличат нестабилността в Сирия.\r\nНетаняху, обаче, заяви че Израел ще продължи да се противопоставя на опитите на Иран да увеличи военното си присъствие и влияние в Сирия.", "date": "2018.04.12", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/04/12/2510090/evening-standard-hilyadi-grazhdani-ot-es-s-risk-da-zagubyat-legalniya-si-statut-vav-velikobritaniya-sled-brekzit.html", "text": "Хиляди граждани на Европейския съюз са изправени пред риска да загубят легалния си статут във Великобритания след Брекзит, предупреждава нов доклад, пише британското издание Evening Standard.\r\nЖертви на домашно насилие, деца и възрастни хора са сред тези с риск да изгубят правото си на пребиваване във Великобритания, въпреки че покриват нужните критерии, твърдят експерти.\r\nТова може да се случи, защото някои биха имали трудности да представят нужната документация и да завършат легализирането си, а други дори не осъзнават, че трябва да подадат заявление, за да продължат да живеят във Великобритания легално.\r\nПотенциалният проблем беше подчертан в доклад публикуван на 12 април от Обсерваторията за миграция към Оксфордския университет.\r\nПо-късно през тази година министерството на вътрешните работи на Великобритания ще стартира система за кандидатстване за граждани на ЕС желаещи да останат на Острова след Брекзит.\r\nТези, които са били в страната поне 5 години към края на 2020 г. ще могат да кандидатстват за усядане във Великобритания.\r\nГраждани на ЕС пристигнали преди 31 декември 2020 г., но нямащи нужните 5 години престой ще могат да кандидатстват за оставане във Великобритания докато изкарат нужните 5 години, след което ще могат да кандидатстват и за постоянен статут.Йонислав Дочев", "date": "2018.04.12", "title": "Evening Standard: Хиляди граждани от ЕС с риск да загубят легалния си статут във Великобритания след Брекзит"}
{"url": "http://www.focus-news.net/news/2018/04/12/2510089/kevr-nyama-da-dopusne-znachitelno-uvelichenie-na-tsenata-na-toka-vapreki-iskaneto-na-druzhestvata-obzor.html", "text": "Електроразпределителните дружества вече са подали заявленията си с предложения за цената на тока. Най-вероятно КЕВР ще ги публикува във вторник. Всички дружества са поискали увеличение на цената, някои от тях значително. Председателят на регулатора Иван Иванов заяви, че няма да се допусне значително увеличение на цената на тока. „Няма никаква драма за българските потребители какво искат дружествата. За хората в България- за бита и бизнеса има значение какво решение ще вземе КЕВР“, изтъкна той. Енергийният министър Теменужка Петкова посочи, че сигурността на електроенергийната система не се определя от собствениците на дружествата. Тя успокои потребителите, че държавата е на мястото си, и призова да не се прави заиграване със страховете им. Министърът коментира, че около сделката за ЧЕЗ е създадена пресилена и ненужна обществена истерия. \r\nКЕВР изпрати отговор до лидера на БСП Корнелия Нинова за поисканото от ЧЕЗ увеличение на цената на тока. Във „Фейсбук“ тя публикува писмото на регулатора и попита: „Стои ли правителството зад продажбата на ЧЕЗ България на Гинка Върбакова и народът ли ще плати сметката на задкулисието?“. Според нея искането на ЧЕЗ е крито от 30 март досега, докато другите дружества са обявили своите. „Ето я истината: ЧЕЗ иска увеличение с 51% на нощната тарифа, с 35% на цената за достъп, с 34% на цената за пренос, с 5% на дневната тарифа. За сравнение: ЕВН са поискали увеличение на нощната с 5.4% , на дневната с 6,9%. \"Енерго про\" са поискали средно увеличение с 5.5%. Едните с 5%, ЧЕЗ с 51%. Защо ли?“, написа лидерът на левицата. В отговор от ЧЕЗ заявиха, че ценовите предложения на дружеството са изготвени на принципа за справедливост. Предлага се увеличаване на продажната цена на електроенергията за бита за сметка на намаляване на цените за стопанските потребители. Предвижда се изравняване на нощната тарифа за стопанските и за битовите клиенти. От дружеството изтъкнаха, че в момента продават енергията по нощна тарифа под себестойността й, което налага изравняването с дневната тарифа. ЧЕЗ обяви, че ако ценовите им предложения бъдат приети, би се стигнало до средно увеличение на цената за битовите клиенти с по-малко от 3 стотинки на киловатчас. Крайното решение каква ще бъде цената на тока е на КЕВР.\r\nБиляна ИВАНОВА", "date": "2018.04.12", "title": "КЕВР няма да допусне значително увеличение на цената на тока, въпреки искането на дружествата (ОБЗОР)"}
{"url": "http://www.focus-news.net/news/2018/04/12/2510092/the-daily-express-izrael-shte-podkrepi-voenna-interventsiya-v-siriya.html", "text": "Министър-председателят на Израел Бенямин Нетаняху заяви в сряда, че действия в Сирия трябва да се предприемат, докато в същото време Великобритания, САЩ и други съюзници вече се подготвят за военен удар, пише британският всекидневник The Daily Express.\r\nНетаняху коментира химическата атака в гр. Дума при откриването на ежегодните за Израел възпоменания на Холокоста, заявявайки: „Събитията от последни дни ни учат, че заставането срещу злото и агресията е мисия, която стои преди всяко поколение.“\r\n„Видяхме сирийските деца, които бяха избити с химически оръжия. Сърцата ни бяха разбити от ужасяващите гледки“, допълни още той.\r\nИзраел беше обвинен от Сирия, Иран и Русия че стои зад въздушните удари от 9 април, които атакуваха сирийска авиобаза, убивайки 7 иранци и поне 14 души общо. Израел категорично отрича обвиненията.\r\nПокрай увеличаващото се напрежение между Израел и Иран, в сряда президентът на Русия Владимир Путин призова Бенямин Нетаняху да избягва стъпки, които ще увеличат нестабилността в Сирия.\r\nНетаняху, обаче, заяви че Израел ще продължи да се противопоставя на опитите на Иран да увеличи военното си присъствие и влияние в Сирия.Йонислав Дочев", "date": "2018.04.12", "title": "The Daily Express: Израел ще подкрепи военна интервенция в Сирия"}
{"url": "http://www.focus-news.net/news/2018/04/12/2510095/upravlyavashtite-uveriha-che-shte-zategnat-kontrola-varhu-telk-ovete-no-bez-da-oshtetyavat-horata-s-uvrezhdaniya-obzor.html", "text": "Всички ресурси на държавата ще бъдат използвани за по-голям контрол върху ТЕЛК-овете. Целта е да има повече ресурс за хората с увреждания, като се спрат злоупотребите в системата. Това стана ясно от думите на премиера Бойко Борисов на брифинг в Министерски съвет по повод протеста на хората с увреждания, който се провеждаше междувременно пред сградата на правителството. Министър-председателят увери, че хората с увреждания няма да бъдат ощетявани. „От години работим прекрасно с всички организации на хората с увреждания. Разбирам тяхната болка, но те са наши съюзници. Това, върху което колегата Симеонов със своите експерти работи, е не да бъдат ощетени дадени хора, а да се направи така че средствата от тези фалшиви ТЕЛК-ове да останат за тези, които действително имат нужда от това. Най-малко не сме мислили на някого да навредим, точно обратното“, коментира премиерът Борисов. „Апелирам за диалог и заедно да направим така, че за хората с увреждания да останат повече средства“, каза още той. \r\nВъпреки че във Министерството на здравеопазването изтегли предложените промени в Наредбата за медицинската експертиза и в Правилника за устройството и организацията на работа на органите на медицинската експертиза и на регионалните картотеки на медицинските експертизи, в сряда хиляди хора с увреждания от цялата страна излязоха на протест с искания за справедлива реформа в системата. На брифинг след седмичното правителствено заседание министърът на труда и социалната политика Бисер Петков препотвърди готовността на управляващите за диалог с организациите на хората с увреждания. Той съобщи, че за четвъртък в 15.00 часа е договорена среща в Министерството на труда и социалната политика, на която да чуят техните предложения за промените в медицинската експертиза. „Още веднъж декларирам, че целта на промените, които правителството предложи не е да ограничи или да намали средствата, които се насочват за подкрепа на хората с увреждания, а по-скоро да постигне по-справедливото им разпределение“, допълни той. \r\nПо повод обвиненията на опозицията, че управляващите не могат да се справят с корупцията и злоупотребите в системата, социалният министър коментира: „От обсъждането на концепцията за експертиза на работоспособността, което се проведе на 22 февруари в две комисии на Народното събрание не останах с впечатлението, че опозицията в лицето на БСП не подкрепя предложените промени.“ Той не пожела да коментира дали БСП използва протеста за политически цели. Междувременно представители на опозицията се присъединиха към протестиращите. Народният представител от ПГ на „БСП за България” Георги Гьоков заяви, че хората с увреждания протестират справедливо, защото с реформата си, управляващите отнемат правата им. По думите му техните предложения са в полза за бюджета на държавата, но не и за хората. \r\nВесела АЛЕКСАНДРОВА", "date": "2018.04.12", "title": "Управляващите увериха, че ще затегнат контрола върху ТЕЛК-овете, но без да ощетяват хората с увреждания (ОБЗОР)"}
{"url": "http://www.focus-news.net/news/2018/04/12/2510098/pregled-na-mezhdunarodnite-novini-do-6-chasa-agentsiya-fokus.html", "text": "Държавният глава на Руската федерация Владимир Путин изрази надежда, че в сегашната трудна международна ситуация здравият разум ще надделее.\r\n„Наистина, ситуацията в света не може да не предизвика безпокойство. Тя става все по-хаотично. Въпреки това, ние все още се надяваме, че здравият разум в крайна сметка ще надделее и международните отношения ще поемат в конструктивна посока, глобалната система да стане по-стабилна и предвидима\", подчерта Путин в рамките на тържествена церемония по представяне на акредитивните писма на чуждестранни посланици.\r\nРуският президент също така заяви, че Москва се ангажира с конструктивен диалог с чуждестранни партньори. \r\n„Що се отнася до Русия, то тя ще продължава последователно да се застъпва за укрепването на глобалната и регионалната сигурност, стриктно да съблюдава своите международни задължения, да изгражда сътрудничество с партньори на конструктивна, уважителна основа, като се ръководи от правилата на международното право и Хартата на ООН\", увери Путин.\r\nДържавният глава на Русия подчерта: „Ще популяризираме позитивния дневен дневен ред на света, работата за осигуряване на устойчиво развитие, благополучие  и просперитет на човечеството\".\r\n*** Илхам Алиев бе преизбран за президент на Азербайджан с гласовете на 82,71% от гражданите. Това показват предварителните резултати от екзитполовете, представени от Независимия изследователски център ELS.\r\nСрещу 56-годишния настоящ президент Илхам Алиев, който управлява страната от 15 г. , се съревноваваха още седем кандидати.\r\n*** Премиерът на Великобритания Тереза Мей оповести, че дори и  без санкция на парламента, е готова еднолично да даде заповед за военна намеса в Сирия. Информация се позовава на съобщение на BBC. Уточнява се, че следват подробности по темата.\r\n*** Юлия Скрипал е отказала помощ предложена ѝ от посолството на Русия и е съобщила на братовчедка си да не се свързва с нея.\r\nВ нейното първо изявление откакто бе изписана от болницата, 33-годишната дъщеря на бившия руски агент Сергей Скрипал заяви, че „не желае да се открива“ към услугите на посолството и че никой не трябва да говори от нейното и името на баща ѝ, освен те самите.\r\nЮлия Скрипал също така благодари на братовчедка си Виктория Скрипал „за нейната загриженост“, но я помоли да не се опитва да я посещава или свързва с нея, след като в редица от медийни интервюта Виктория Скрипал спекулира относно причините за атаката, както и възстановяването на роднините си.\r\n*** Президентът на САЩ Доналд Тръмп счита сирийският президент Башар ал Асад и неговият съюзник Русия отговорни за предполагаемата химическа атака в държания от бунтовници град Дума и все още обмисля отговор, се казва в изявление на Белия дом от сряда.\r\n„Президентът държи Асад и руснаците отговорни за атаката“, заява говорителката на Белия дом Сара Сандърс пред репортери.\r\n„Всички опции са на масата“, отговори Сандърс когато бе запитана за потенциален контраудар на САЩ. „Крайни решения не са взети все още.“\r\n*** Върховното народно събрание на Северна Корея заседава в сряда обсъждайки държавните финанси.\r\nВ същото време беше забелязано, че лидерът на страната Ким Чен-ун отсъства от заседанията. В снимките, разпространени от държавната информационна агенция на Северна Корея, можеше да се види празен стол, за който се предполага че е на комунистическия лидер. Нямаше съобщения за негово отсъствие в държавните медии на Северна Корея.\r\nВърховното народно събрание на Северна Корея прави подобни заседания по един или два пъти на година, за да одобрява решения на въпроси, като управлението на държавните структури или бюджети. Присъствието на Ким Чен-ун не е задължително, въпреки че в предишни случаи той е изнасял речи на такива събития.\r\n*** Президентите на Турция и САЩ Реджеп Тайип Ердоган и Доналд Тръмп обсъдиха кризата в Сирия по време на телефонен разговор късно в сряда.\r\nЕрдоган и Тръмп са „разменили възгледите си за последното развитие в Сирия“, допълва източникът.\r\nРазговорите идват след като Тръмп заплаши Русия заради подкрепата си за Башар Асад.\r\nТурция и САЩ са ключови съюзници в НАТО, но техните отношения са обтегнати заради редица въпроси, включително подкрепата на Вашингтон за сирийската кюрдска милиция, която се смята за терористична организация от Анкара.\r\n*** В сряда македонското правителство на СДСМ издържа парламентарен вот на недоверие гласуван от опозиционната партия ВМРО-ДПМНЕ, заради недоволството ѝ от водената политика към България и Гърция.\r\nВотът се смяташе за тест на реформената политика на Зоран Заев, насочена към подобряване на отношенията със съседните България и Гърция, като стъпка за присъединяване на страната към Европейския съюз и НАТО.\r\n62 депутата от 120-местния парламент гласуваха против вота на недоверие, а 40 бяха гласовете „за“.", "date": "2018.04.12", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/04/12/2510082/tass-ruskoto-posolstvo-izrazi-samnenie-otnosno-dostovernostta-na-izyavlenieto-na-yuliya-skripal.html", "text": "Посолството на Русия във Великобритания обяви в четвъртък, че има много сериозни съмнения за автентичността на изявлението публикувано от Скотланд Ярд от името на Юлия Скрипал, предава ТАСС.\r\n„Както и досега, желаем да се уверим, че изявлението в действителност идва от Юлия Скрипал. Имаме големи съмнения относно това. Текстът очевидно е оформен по начин, който подкрепя официалните съобщения на британските власти и едновременно изолира всички потенциални контакти на Юлия Скрипал с външния свят, например с консули, журналисти, роднини и пр.“ се казва още в съобщението на руското посолство. Йонислав Дочев", "date": "2018.04.12", "title": "ТАСС: Руското посолство изрази съмнение относно достоверността на изявлението на Юлия Скрипал"}
{"url": "http://www.focus-news.net/news/2018/04/12/2510084/afp-redzhep-tayip-erdogan-i-donald-tramp-provedoha-telefonen-razgovor-otnosno-situatsiyata-v-siriya.html", "text": "Президентите на Турция и САЩ Реджеп Тайип Ердоган и Доналд Тръмп обсъдиха кризата в Сирия по време на телефонен разговор късно в сряда, съобщава източник от президентството на Турция, цитиран от AFP.\r\nЕрдоган и Тръмп са „разменили възгледите си за последното развитие в Сирия“, допълва източникът.\r\nРазговорите идват след като Тръмп заплаши Русия заради подкрепата си за Башар Асад.\r\nТурция и САЩ са ключови съюзници в НАТО, но техните отношения са обтегнати заради редица въпроси, включително подкрепата на Вашингтон за сирийската кюрдска милиция, която се смята за терористична организация от Анкара.Йонислав Дочев", "date": "2018.04.12", "title": "AFP: Реджеп Тайип Ердоган и Доналд Тръмп проведоха телефонен разговор относно ситуацията в Сирия"}
{"url": "http://www.focus-news.net/news/2018/04/12/2510097/sputnik-direktorat-na-tsru-obyavi-kraya-na-mekata-politika-spryamo-rusiya.html", "text": "Директорът на ЦРУ Майк Помпео обяви в сряда, че се слага краят на „меката политика“ спрямо Русия, но настоя че дипломатическите усилия ще продължат, пише Sputnik.\r\n„Русия продължава да действа агресивно, възползвайки се от години наред налагане на мека политика спрямо тези агресивни действия. Това не е приключило. Списъкът с действия на настоящата администрация, за повишаване на цената на действията на Владимир Путин, е дълъг“, заяви Помпео пред Конгреса на САЩ.\r\n„Действията на сегашната администрация показват ясно, че националната стратегия на президента Тръмп, съвсем правилно, е идентифицирала Русия като основна опасност за нашата страна. Нашите дипломатически усилия с Русия ще се окажат сериозно изпитание, но, както и при предишни конфронтации с Москва, тези усилия трябва да продължат“, допълни той. Йонислав Дочев", "date": "2018.04.12", "title": "Sputnik: Директорът на ЦРУ обяви края на „меката политика“ спрямо Русия"}
{"url": "http://www.focus-news.net/news/2018/04/12/2510099/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Това съобщиха от пресцентъра на Агенция \"Пътна инфраструктура\".\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: движението от км 95+300 до км 95+800 посока Бургас се осъществява в една лента поради ремонтни дейности на пътната настилка. Срок до 12.04.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: Движението по АМ \"Хемус\" в тунел \"Топли дол\" посока София се осъществява в една лента поради ремонтни дейности в активната лента на лявата тръба. Движението се извършва в изпреварващата лента. Срок до 12.04.2018 г. от 10.00ч. до 17.00ч.\r\nОбласт Шумен: движението от км 375+000 до км 373+000 в посока Варна се осъществява в една лента спрямо създадената организация поради ремонтни дейности на асфалтовата настилка. Срок до 13.04.2018 г.\r\nОбласт Варна: Движението от км 376+000 до км 380+000 посока Варна се осъществява с повишено внимание поради почистване на облицован окоп. Движение в свободната лента. Срок до 13.04.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 40+000 до км 60+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок от 09:00 до 18:00 ч. до 12.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n\tОбласт Благоевград: Движението от км 388+897 до км 389+244 /кривия тунел/ се извършва в една лента за движение, поради извършване на проучвателно -проектантски работи. Движението на МПС се осъществява съгласно поставените пътни знаци и се регулира от сигналисти. Срок от 22:00 часа на 11.04.2018 г. до 05:00 часа на 17.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 13.04.2018 г.\r\nОбласт Варна: Движението от км 175+000 до км 186+000 се осъществява с повишено внимание спрямо поставената сигнализация поради частични ремонти дейности на асфалтовата настилка. Срок до 13.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\nОбласт Плевен: Ограничено движението по път І-3 Плевен – Луковит (обход гр. Долни Дъбник) от км 101+000 до км 106+000 поради ремонтни дейности. \r\nОбходен маршрут: през гр.Долни Дъбник. Срок до 12.04.2018 г.                                                                         \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: Dвижението по път Ябланица – Севлиево в участъка от с. Сопот до п.в. Коритна от км 0+000 до км 24+000 се осъществява с повишено внимание поради почистване на банкети и окопи. Срок до 20.04.2018 г.; Движението по път І-4 Ябланица – Севлиево в участъка от с. Сопот до пътен възел Абланица от км 25+000 до км 51+000 се осъществява с повишено внимание поради частични ремонтни дейности на асфалтовата настилка. В работните участъци движението се осъществява реверсивно в свободната лента. Срок до 12.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Русе: Русе – Бяла /разклон Иваново - р-н Две могили/ от км 19+000 до км 26+800 ремонтни дейности на асфалтовата настилка. Участъка е сигнализиран временно. Срок до 12.04.2018 г. \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: Движение в една лента в участъка Окоп – Елхово от км 287+400 до км 287+800 поради ремонтни дейности на асфалтовата настилка. Срок до 13.04.2018 г.; Движение в една лента в участъка Зимница – Могила  от  км 247+000 до км 252+000, поради ремонтни дейности по пътната настилка. Срок до 13.04.20418 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: Движението в участъка Свиленград – Капитан Андреево от км 370+100 до км 374+170 се осъществява с повишено внимание спрямо поставената сигнализация поради частичен ремонт на асфалтовата настилка. Срок до 12.04.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- Обзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 13.04.2018 г.;\r\n- движението по път Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\n- движението от км 207+726 до км 212+233 се осъществява в повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 13.04.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\n\tПът III-539: Път III-539 от км 6+000 до км 17+800 в участъка Средец – Айтос се извършват ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Враца – Оряхово в участъка Оходен – Липница се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 13.04.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІ-27: Движението по път II-27 с. Владимирово – с. Одринци от км 48+200 до км 70+000 се осъществява с повишено внимание поради частични ремонтни дейности на асфалтовата настилка. Срок до 12.04.2018 г.;\r\nПът ІIІ-2904: Движението по път III-2904 Захари Стояново – Дуранкулак от км 26+400 до км 38+100 се осъществява с повишено внимание поради частични ремонтни дейности на асфалтовата настилка. Срок до 12.04.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 13.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-507: Движението по път ІІІ-507 Кърджали – Мост от км 0+000 до км 26+000 се осъществява с повишено внимание поради частични ремонтни дейности на асфалтовата настилка. Срок до 13.04.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-133: Движение в една лента по път ІІІ-133 Септемврийци – Лом поради машинно подравняване на банкети и почистване на окопи. Движението се регулира от сигналисти. Срок до 13.04.2018 г.\r\n         Път ІІІ-815: Движение в една лента по път ІІІ-815 Боровци – Г.Геново, поради  почистване на окопи. Движението се регулира от сигналисти. Срок до 13.04.2018 г.\r\n        Път ІІІ-8104: Движение в една лента по път ІІІ-8104 Замфирово – Стояново, поради  почистване на окопи. Движението се регулира от сигналисти. Срок до 13.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37: Движението по път II-37 Пещера – Батак от км 157+000 до км 160+000 се осъществява поетапно в свободната лента поради ремонтни дейности на асфалтовата настилка. Срок до 12.04.2018 г.;\r\nПът ІIІ-376: Движението по път III-376 Батак – гара Костандово от км 0+000 до км 16+700 се осъществява поетапно в свободната лента поради ремонтни дейности на асфалтовата настилка. Срок до 12.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-623: Движението по път ІІІ-623 Извор – Земен от км 31+600 до км 48+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 12.04.2018 г.;\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово и гр. Завет от км 31+761 до км 63+249 се осъществява в една лента поради частични ремонтни дейности на асфалтовата настилка. Срок до 13.04.2018 г.\r\nПът II-49: Движението по път II-49 Разград – Кубрат в участъка Каменово – Кубрат от км 64+355 до км 70+260 се осъществява с повишено внимание спрямо поставената сигнализация поради частичен ремонт на асфалтовата настилка. Срок до 13.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът II-23: Русе – Червена вода  от км 0+000 до км 6+000 ремонтни дейности на асфалтовата настилка. Участъка е сигнализиран временно. Срок до 13.04.2018 г. \r\nПът III-5001:  Две могили – Кацелово от км 0+000 до км 25+550 ремонтни дейности на асфалтовата настилка. Участъка е сигнализиран временно. Срок до 13.04.2018 г. \r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с  повишено внимание поради почистване на пътното платно от пясък.. Участъците се регулират с пътни знаци и сигналисти. Срок до 20.04.2018 г.\r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 16.04.2018 г.\r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20м. Участъка е сигнализиран с пътни знаци. Срок до 12.04.2018 г.\r\nПът III-866: Движението по път III-866 Широка лъка – Девин от км 40+000 до км 50+000 се осъществява с повишено внимание в свободната лента съобразно създадената организация на движение поради оформяне на окопи, почистване на водостоци и подравняване на банкети. Срок до 13.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-55: Младежки дом - с.Пчелиново от км 34+000 до км 40+000 се извършват ремонтни дейности /изчистване на регули/. Движението на МПС се осъществява с повишено внимание. Срок до 13.04.2018 г.\r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 13.04.2018 г.\r\nПът III-5504: Движението по път III-5504 ТЕЦ-3 – с.Обручище от км 8+000 до км 12+000 се осъществява с повишено внимание поради ремонтни дейности на асфалтова настилка и почистване на банкети. Срок до 13.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 13.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-663: се извършва частичен ремонт на асфалтовата настилка в участъка от км 15+500 до км. 23+500 между с. Брод и с. Златополе. Движението се осъществява с повишено внимание и параметри определени от временната сигнализация. Срок до 12.04.2018 г.\r\nПът III-5009: се извършва частичен ремонт на асфалтовата настилка в участъка от разклона с път път І – 5 до с. Зорница. Движението се осъществява с повишено внимание и параметри определени от временната сигнализация. Срок до 12.04.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \t\r\nПът III-2073: Движение с повишено внимание от км 4+301 до км 9+841 с. Пет могили – м. Горска барака поради профилиране на банкети и от км 3+300 до км 5+614 с. Пет могили - с. Никола Козлево поради ремонтни дейности по асфалтовата настилка. Срок до 13.04.2018 г.\r\nПът III-7003: с. Пристое - гр.Каолиново движение с повишено внимание от км 1+007 до км 4+544 поради профилиране на банкети. Срок до 13.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5303: Движението по път III-5303 на околовръстен път Север на гр. Ямбол от км 2+000 до км 4+800 се осъществява в една лента поради ремонтни дейности на асфалтовата настилка. Срок до 12.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.12", "title": "Актуална пътна обстановка"}
{"url": "http://www.focus-news.net/news/2018/04/12/2510096/reuters-pravitelstvoto-na-makedoniya-otselya-sled-neuspeshen-vot-na-nedoverie.html", "text": "В сряда македонското правителство на СДСМ издържа парламентарен вот на недоверие гласуван от опозиционната партия ВМРО-ДПМНЕ, заради недоволството ѝ от водената политика към България и Гърция, предава Reuters.\r\nВотът се смяташе за тест на реформената политика на Зоран Заев, насочена към подобряване на отношенията със съседните България и Гърция, като стъпка за присъединяване на страната към Европейския съюз и НАТО.\r\n62 депутата от 120-местния парламент гласуваха против вота на недоверие, а 40 бяха гласовете „за“.Йонислав Дочев", "date": "2018.04.12", "title": "Reuters: Правителството на Македония оцеля след неуспешен вот на недоверие"}
{"url": "http://www.focus-news.net/news/2018/04/12/2510100/predstoyashti-mezhdunarodni-sabitiya-za-12-april-agentsiya-fokus.html", "text": "В Комисията за външни работи на Сената на САЩ ще се състои изслушване за номинацията на Майк Помпео за нов държавен секретар.\r\n*** Мохамед бин Салман  продължава глобалната си дипломатическа офанзива с посещение в Испания.\r\n*** Президентите на Полша и Израел ще се включат в годишния „Марш на живите“ в концентрационния лагер „Аушвиц-Биркенау“. \r\n*** Бившият министър на икономическото развитие на Руската федерация Алексей Улюкаев ще обжалва присъдата си за 11 г. лишаване от свобода.\r\n*** Германският канцлер Ангела Меркел и датският й колега Ларс Льоке Расмунсен ще разговарят за реформите в ЕС. \r\n***", "date": "2018.04.12", "title": "Предстоящи международни събития за 12 април (Агенция „Фокус“)"}
{"url": "http://www.focus-news.net/news/2018/04/12/2510085/kommersant-vladimir-putin-prizova-izraelskiya-premier-da-se-vazdarzha-ot-vsyakakvi-deystviya-destabilizirashti-situatsiyata-v-siriya.html", "text": "Държавният глава на Руската федерация Владимир Путин е обсъдил с израелския министър-председател Бенямин Нетаняху ситуацията в Сирия. Повод за телефонния разговор между двамата лидери е ракетният удар срещу сирийската база Т-4 в провинция Хомс, съобщава руският вестник „Коммерсант“, като се позовава на съобщение от пресслужбата на Кремъл.\r\nВ рамките на разговора Путин е призовал израелския премиер страната му да се „въздържа от всякакви действия, още повече дестабилизиращи ситуацията в Сирия и представляващи заплаха за нейната сигурност“. Руският президент също е „подчертал принципната важност на зачитането на суверенитета на Сирия“.\r\nВъв връзка с отбелязването на Международния възпоменателен ден на Холокоста (12 април) Путин и Нетаняху са подчертали недопустимостта от опитите за фалшификация на историята и преразглеждане на резултатите от Втората световна война. Двете страни са се договорили и за продължаване на контактите. Разговорът се е състоял по инициатива на Израел, подчертават от Кремъл. \r\nСлед ракетната атака срещу сирийската база от Министерството на отбраната в Москва разпространиха информация, че два самолета F-16 на Военновъздушните сили на Израел са нанесли удар с управляеми ракети по сирийската база в провинция Хомс. \r\n„На 9 април между 3:25 и 3:53 часа (московско време) два самолета F-16 на ВВС на Израел, без да навлизат във въздушното пространство на Сирия, от територията на Ливан, са нанесли удари с управляеми ракети по летище Т-4. Подразделение на ПВО на Въоръжените сили на Сирия са унищожили пет ракети“, уточниха от военното ведомство в Москва.\r\nИзраел обаче не потвърди информацията. Тереза Герова", "date": "2018.04.12", "title": "„Коммерсант“: Владимир Путин призова израелския премиер да се „въздържа от всякакви действия, дестабилизиращи ситуацията в Сирия“"}
{"url": "http://www.focus-news.net/news/2018/04/12/2510102/nimh-dnes-shte-bade-slanchevo-sled-obyad-s-vremenni-uvelicheniya-na-oblachnostta-maksimalnite-temperaturi-shte-sa-mezhdu-24-i-29.html", "text": "Днес ще бъде слънчево, след обяд с временни увеличения на облачността. Ще духа слаб източен вятър. Топло, с максимални температури между 24° и 29°, по Черноморието, където ще има мъгли 9°-11°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще има мъгли или ниска облачност. Ще духа слаб югоизточен вятър. Максималните температури ще са 9°-11°. Температурата на морската вода е 11-12°. Вълнението на морето ще бъде 1- 2 бала.\r\nВ планините ще бъде слънчево. След обяд ще се развива купеста облачност, но само на отделни места в масивите от Западна България слабо ще превали. Ще духа до умерен вятър от южната четвърт. Максималната температура на височина 1200 метра ще е около 19°, на 2000 метра - около 11°.\r\nАтмосферното налягане ще остане по-ниско от средното за месеца.", "date": "2018.04.12", "title": "НИМХ: Днес ще бъде слънчево, след обяд с временни увеличения на облачността, максималните температури ще са между 24° и 29°"}
{"url": "http://www.focus-news.net/news/2018/04/12/2510101/predstoyashti-sabitiya-v-stranata-za-12-april-agentsiya-fokus.html", "text": "От 14.00 часа на „Дондуков 2“ президентът Румен Радев ще се срещне с председателстващия Съвета на министрите на Босна и Херцеговина Денис Звиздич.\r\n***\r\nВ Министерски съвет Министър-председателят Бойко Борисов ще се срещне с Христос Стилианидис - европейски комисар по въпросите на хуманитарната помощ и управлението при кризи. \r\n***\r\nОт 15.00 часа в зала 2, ет.2 на Министерство на труда и социалната политика министър Бисер Петков ще проведе среща с представители на национално представителните организации за хората с увреждания. След края на срещата, около 16.30 часа, са предвидени кратки изказвания пред медиите. \r\n***\r\nОт 09.00 часа в „Парк Хотел Москва“ ще се състои конференция на тема „Индустрия 4.0 – Предизвикателства и последици за икономическото и социалното развитие на България“. Организатор е Българската стопанска камара, с подкрепата на Фондация „Фридрих Еберт“.\r\n***\r\nОт 09.30 часа в НДК ще се състои конференция SHEleader@digital, чиято цел е да утвърди участието на жените в управленски и професионални роли в технологичната индустрия да очертае растящата роля на жените в социално-икономическото развитие на света  и да покаже лицето и стила на новата генерация жени - предприемачи в дигитално базираната икономика. В събитието ще вземе участие и еврокомисарят с ресор цифрова икономика и общество Мария Габриел. \r\n***\r\nОт 09.30 часа 10 състав на Специализирания наказателен съд ще гледа делото срещу Кольо К., Мариета В., Галина В. и др. за образуване и ръководене на организирана престъпна група. \r\n***\r\nОт 10.00 часа във Военна академия „Г. С. Раковски” продължава вторият ден от научния форум „Предизвикателства пред ЕС и НАТО в контекста на радикализацията, тероризма и миграцията”.  \r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т., Ценка Г. и др. за организиране и ръководене на организирана престъпна група. \r\n***\r\nОт 11.00 часа в зала „Запад“ на Народното събрание председателят на Временната комисия за ЧЕЗ Жельо Бойчев ще представи резултатите от работата й до момента. \r\n***\r\nОт 13.30 часа 11 състав на Специализирания наказателен съд ще гледа делото срещу Маджар К., Венелин К. и Мирослав К. за организиране и ръководене на организирана престъпна група. \r\n***\r\nОт 14.00 часа 10 състав на Специализирания наказателен съд ще гледа делото срещу Георги К., Илко П., Теодор Б. и др. за организиране и ръководене на организирана престъпна група. \r\n***\r\nОт 15.00 часа 11 състав на Специализирания наказателен съд ще гледа делото срещу Пламен Н. и Виктор М. за организиране и ръководене на организирана престъпна група. \r\n***\r\nОт 18.00 часа в НДК – фоайе - Запад и Мраморно фоайе ще бъде открит София хартиен арт фест 2018 г. Фестът се открива с изложбите „Минало. Настояще. Бъдеще” със съвременно българско изкуство от различни поколения и „Аматерас” – юбилейно издание на международния конкурс за хартиено изкуство, като ще продължи до 19 май.\r\n***\r\nОт 18.00 часа в Литературен салон  „Леге 10“ ще се състои вечер, посветена на Пейо К. Яворов.\r\n***\r\nВ 17.30 часа в Градската библиотека „Паисий Хилендарски“ ще се проведе среща-разговор с писателя Тихомир Иванов и представяне на книгата му „Камино. Пътят на завръщането”.\r\n***\r\nОт 12.00 часа пред паметника на Юрий Гагарин, Посолството на Руската Федерация в Република България заедно със Столичната община – район „Банкя“ организират тържествена церемония, посветена на Деня на космонавтиката. Извънредният и Пълномощен Посланик на Русия в България г-н Анатолий Макаров ще произнесе тържествено слово по случай на празника.\r\n***\r\nОт 12.30 часа на улица „Роден край“ № 8 ще се състои откриването на нов обект, част от електроразпределителната мрежа на ЧЕЗ Разпределение България, и представянето на основните инвестиционни проекти на компанията в област Благоевград за 2017 и 2018 година.\r\n***\r\nОт 11.00 часа в Изложбен Център „Флора” тържествено ще бъде открита Шестнадесетата туристическа борса „Вашата ваканция“.  \r\n***\r\nОт 16.00 часа в Историческата експозиция на РИМ-Бургас официалното откриване на сбирката „Българска космическа слава“. \r\n*** \r\nОт 10.00 часа в хотел „Черно море“ – Варна, зала „Варна 1“, заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в заседание на Регионалния съвет за развитие на Североизточен район. Пред участниците в него ще представи вариантите за ново статистическо райониране на страната и основните мотиви за промяна на районите от ниво NUTS в рамките на дискусия по темата с участието на кметове на областни управители, общини, представители на бизнеса, научната общност и др. от областите  Варна, Добрич, Търговище и Шумен. \r\n*** \r\nОт 13.00 часа в средно училище „Найден Геров“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалната церемония за първа копка по проект „Модернизация на образователната инфраструктура на територията на град Варна“. \r\n*** \r\nОт 14.00 часа в  І-во Основно училище в кв. „Владислав Варненчик“- гр .Варна заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалната церемония за първа копка по проект „Модернизация на образователната инфраструктура на територията на град Варна“. \r\n *** \r\nОт 18.00 часа в Регионална библиотека „Пенчо Славейков” – Варна ще бъде представена книгата „Оздравителният план”. Неин автор е Емил Радев, евродепутат от ГЕРБ/ЕНП. В прикачения файл изпращам покана за представянето на книгата, издадена от ИК „Труд и право”.\r\n***\r\nОт 11.00 часа в Регионалния пресклуба на БТА във Видин ще се проведе пресконференция на Димитър Велков, председател Областния съвет на БСП и Емил Георгиев, лидер на ПП \"Екогласност\". \r\n*** \r\nОт 10.00 часа в пресклуба на БТА ще се състои пресконференция на кмета на община Свищов Генчо Генчев във връзка с предстоящи инициативи и проекти.\r\n*** \r\nОт 14.00 часа в нова зала на  Общински съвет – Велико Търново ще се проведе откриване на заседание на Комитета на европейските общини и региони.\r\n*** \r\nОт 19.00 часа в голяма зала на МДТ „Константин Кисимов“ ще бъде представен спектакъла „Баядерка“ – премиера. \r\n*** \r\nОт 19.00 часа в Клуб 7 ще бъде представен поетично-музикален спектакъл „Сонатина за цветни сънища“. \r\n*** \r\nОт 20.00 часа в Клуб 7 ще се проведе среща с дует „Мания“.\r\n***\r\nОт 12.00 часа официално ще бъде пуснат в експлоатация новият компютърен томограф (скенер) в МБАЛ „Свети Иван Рилски“ в Горна Оряховица.\r\n***\r\nОт 13.30 часа в концертна зала „Добрич“, Превантивно-информационният център по наркотични вещества организира среща – разговор с журналиста и автор на книгата „Падение и спасение“ Весела Тотева.\r\n***\r\nОт 17.30 часа в Художествена галерия „Владимир Димитров – Майстора” ще бъде представена възпоменателна изложба живопис на Симеон Николов (Грамаждански).\r\n***\r\nОт 09.00 часа в зала 1 на Окръжния съд ще се проведе заседание по делото срещу Тодор Н., обвинен, че е нарушил правилата за движение по Закона за движение по пътищата и по непредпазливост е причинил смъртта на друго лице. \r\n***\r\nОт 10.30 часа на летателна площадка \"Марица\", преди с. Граф Игнатиево, ще се проведе Летателен ден с демонстрационни и мотивационни полети, както и статичен показ на авиационна техника.\r\n***\r\nВ 11.00 часа в зала „Пълдин” на хотел „Санкт Петербург” ще се проведе дискусия на тема по Дейност 1 -  „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“. \r\n***  \r\nОт 12.30 часа  в зала „Сливен“  ще бъде открит ”Фестивал на винарите “ Сливен 2018”. В събитието ще вземат участие винопроизводители от Сливен и региона, които ще представят своето производство. \r\n***   \r\nОт 17.30 часа в зала „Сирак Скитник“ ще бъде открита Представителна изложба на Катедра „Стенопис \"И стените говорят...\". В експозицията са включени дипломни проекти на студенти от специалност „Стенопис“. \r\n***\r\nОт 14.00 часа в зала 247 в сградата на Общинска администрация гр. Смолян ще се проведе пресконференция по проект \"Обновяване и енергийна ефективност на образователна инфраструктура в гр. Смолян\".\r\n***\r\nОт 18.00 часа в зала „Петър Стайков“, Клубът на дейците на културата организира концерт „Пролетна импресия“.\r\n***\r\nОт 19.30 часа председателят на парламента Цвета Караянчева и народни представители ще участват в тържественото отбелязване на празника на град Сандански. Председателят на парламента ще приеме рапорта на командващия тържествената заря-проверка и ще поздрави представителните роти на благоевградския гарнизон. \r\n***\r\nОт 12.30 часа министърът на земеделието, храните и горите Румен Порожанов ще посети земеделско стопанство в района на град Съединение във връзка с хода на пролетната сеитба и ползването на горива за земеделски нужди.\r\n***\r\nОт 11.00 часа в зала 203 на общината ще има брифинг за предстоящото състезание по планинско изкачване „Мемориал Валерий Великов“.\r\n***\r\nОт 14.00 часа в заседателна зала на ДКТ „Васил Друмев“ ще бъде дадена пресконференция.", "date": "2018.04.12", "title": "Предстоящи събития в страната за 12 април (Агенция „Фокус“)"}
{"url": "http://www.focus-news.net/news/2018/04/12/2510107/zam-ministar-denitsa-nikolova-shte-poseti-varna.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще посети Варна. Това съобщиха от пресцентъра на министерството. От 10.00 часа зам.-министър Николова ще участва в заседание на Регионалния съвет за развитие на Североизточен район, което ще се проведе в хотел „Черно море“ – Варна, зала „Варна 1“. Пред участниците в него ще представи вариантите за ново статистическо райониране на страната и основните мотиви за промяна на районите от ниво NUTS в рамките на дискусия по темата с участието на кметове на областни управители, общини, представители на бизнеса, научната общност и др. от областите Варна, Добрич, Търговище и Шумен. \r\nПо-късно зам.-министър Николова ще участва в официалната церемония за първа копка по проект „Модернизация на образователната инфраструктура на територията на град Варна“. От 13.00 часа ще бъде поставено началото на ремонтните дейности на средно училище „Найден Геров“, а от 14.00 часа на І-во Основно училище в кв. „Владислав Варненчик“- гр.Варна. Двете учебни заведения се обновяват с финансиране от МРРБ по Оперативна програма „Региони в растеж“ 2014-2020 г. за общо над 5,8 млн.лв.", "date": "2018.04.12", "title": "Зам.-министър Деница Николова ще посети Варна"}
{"url": "http://www.focus-news.net/news/2018/04/12/2510108/predsedatelyat-na-vremennata-komisiya-za-chez-zhelyo-boychev-shte-predstavi-rezultatite-ot-rabotata-y-do-momenta.html", "text": "От 11.00 часа в зала „Запад“ на Народното събрание председателят на Временната комисия за ЧЕЗ Жельо Бойчев ще представи резултатите от работата й до момента. Това съобщиха от пресцентъра на БСП.", "date": "2018.04.12", "title": "Председателят на Временната комисия за ЧЕЗ Жельо Бойчев ще представи резултатите от работата й до момента"}
{"url": "http://www.focus-news.net/news/2018/04/12/2510094/vremenno-dvizhenieto-pri-km-267-na-am-trakiya-v-posoka-sofiya-se-osashtestvyava-v-izprevarvashtata-lenta-poradi-ptp.html", "text": "Временно движението при км 267 на  АМ ''Тракия''  в посока София се осъществява в изпреварващата  лента поради ПТП, съобщава АПИ.", "date": "2018.04.12", "title": "Временно движението при км 267 на  АМ ''Тракия''  в посока София се осъществява в изпреварващата  лента поради ПТП"}
{"url": "http://www.focus-news.net/news/2018/04/12/2510110/sofiya-vavezhda-se-vremenna-organizatsiya-na-dvizhenieto-za-provezhdaneto-na-sedmi-evropeyski-forum-na-sotsialnite-predpriyatiya.html", "text": "Въвежда се временна организация на движението за провеждането на Седми Европейски Форум на социалните предприятия, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите, обслужващи мероприятието, както следва: \r\n- от 18.00 часа до 20.00 часа днес на бул. „Джеймс Баучер“ 100 - 8 паркоместа;\r\n- от 8.00 часа до 19.30 часа на 13 април и от 8.00 часа до 19.30 часа на 15 април на бул. „Джеймс Баучер“ 100 - 10 паркоместа;\r\n- от 8.00 часа до 17.30 часа на 16 април на бул. „Джеймс Баучер“ 100 - 50 паркоместа;\r\n- от 10.00 часа до 17.30 часа на 18 април на бул. „Джеймс Баучер“ 100 - 20 паркоместа;\r\n- от 8.00 часа до 20.00 часа на 16 април, 17 април и 18 април на буферния паркинг на метростанция „Джеймс Баучер - 40 паркоместа.", "date": "2018.04.12", "title": "София: Въвежда се временна организация на движението за провеждането на Седми Европейски Форум на социалните предприятия"}
{"url": "http://www.focus-news.net/news/2018/04/12/2510109/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Кулата“, ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония и Румъния движението се извършва нормално във всички контролно-пропускателни пунктове.", "date": "2018.04.12", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“, ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/04/12/2510088/the-guardian-vse-po-sblizhavashtite-se-otnosheniya-mezhdu-turtsiya-i-rusiya-ostavyat-sasht-bez-klyuchov-sayuznik-v-siriya.html", "text": "С все по-увеличаващата се възможност от военна конфронтация с Русия, САЩ се надяват на подкрепа от европейските си партньори като Франция и Великобритания. Но помощ от стратегическия регионален съюзник – Турция – е все по-малко сигурна, въпреки позицията ѝ в северната граница на Сирия, както и опозицията ѝ към режима на Башар Асад, пише британското електронно издание The Guardian.\r\nПораждат се спомени от 2003 г., когато Турция отказа да се включи във водената от САЩ инвазия в Ирак. На чия страна е Турция е въпрос с повишена трудност за политиците във Вашингтон, особено на фона на все по-сближаващите се отношения между Реджеп Ердоган и Владимир Путин.\r\nВъпреки че Турция е членка на НАТО, тя увеличава отбранителното си взаимодействие с Русия. В същото време военната колаборация със САЩ е оставена на заден план.\r\nПоставена пред турските рестрикции, американските операции на ВВС в базата Инджирлик биват спрени. Миналата година Германия, също членка на НАТО, беше принудена да изтегли своите части от Инджирлик след поредното влошаване на отношенията между Европейския съюз и Турция.\r\nНапрежението между САЩ и Турция се породи след проваления опит за преврат през 2016 г., за който Ердоган обяви че е предизвикан от опоненти, намиращи се на територията на САЩ.\r\nБлизките отношения между Турция и Русия са сравнително скорошен феномен. Двете държави бяха в обтегнати отношения след като през ноември 2015г. Турция свали руски самолет заради предполагаемо нарушаване на въздушното пространство. Москва отговори с налагане на икономически санкции. Обратът в отношенията дойде след опита за преврат, при който Путин обяви пълната си подкрепа за Ердоган. От тогава отношенията между двете държави процъфтяват, а сътрудничеството между тях се развива в различни сфери, не само във военната. Общите цели пред Путин и Ердоган са няколко: те желаят да оформят следвоенното положение в Близкия изток в своя полза, както и да намалят влиянието на САЩ в този регион. За Русия има и още една важна полза – създаване на разрив в НАТО и ограничаване на военните възможности на САЩ в този регион.Йонислав Дочев", "date": "2018.04.12", "title": "The Guardian: Все по-сближаващите се отношения между Турция и Русия оставят САЩ без ключов съюзник в Сирия"}
{"url": "http://www.focus-news.net/news/2018/04/12/2510112/denyat-12-april-v-svetovnata-istoriya.html", "text": "През 1204 г. войните от Четвъртия кръстоносен поход завземат и опустошават Константинопол. През 1861 година започва Гражданската война в САЩ, след което Конфедерацията напада форт Съмтър, в който са разположени войски на Севера. Гражданската война в САЩ е война между Северните и Южните щати, предизвикана от противоречията между робовладелската олигархия, от една страна, и буржоазията, фермерите и работниците - от друга.  През 1911 г.французинът Пиер Приер извършва първия директен полет Лондон – Париж, за което са му необходими 4 часа. През 1954 г.Бил Хейли записва на плоча песента си “Rock around the clock”, поради което денят се счита за рождена дата на рокендрола. На 12 април 1961 г. Юрий Гагарин извършва първия в света космически полет. Полетът е осъществен с първият космически кораб “Восток”. Изстрелян е от космодрума в Байконур в 9 ч 07 мин. (московско време), извършва една обиколка около Земята и се приземява в 10 ч. 55 мин в района на с. Смеловка, Саратовска област. На 12 април са родени: Джанет Джексън - американска поп певица, Боби Мур - английски футболист, Андре Мартине - френски лингвист, Ян Тинберген - холандски иконометрист, Владимир Владимирович Набоков - руски писател и литературовед, едно от най-големите имена в модерната проза на ХХ в, Йоанис Метаксас – гръцки политик и държавник, Александър Илич Улянов - руски революционер, Йозеф Франц Карл Ланер- австрийски композитор. На тази дата умират: Игор Евгениевич Там – руски физик, член на Руското АН, Франклин Делано Рузвелт - 32-рият президент на САЩ (1933-1945 г.), Вилем Матезиус – чешки лингвист, Хенрих Виенявски - полски цигулар и композитор, Пиетро Метастазио (истинско име Пиетро Б. Трапаси) - италиански поет и драматург.\r\n2015 г.\r\nПапа Франциск нарича избиването на арменците от Османската империя преди 100 години „първия геноцид на 20 век“.\r\n2014 г.\r\nВ Индия при атентат загиват 12 човека.\r\n2013 г.\r\nНад 250 хиляди студенти в Чили излизат на протест в подкрепа на безплатното образование.\r\n2013 г.\r\nНа площада пред двореца Кристиансборг, където заседава парламентът на Дания, се провежда многохиляден учителски протест.\r\n2012 г.\r\nВременният президент на Мали Дионкунда Траоре, досегашен председател на парламента положи клетва. Военните му предават властта, след като през март извършват военен преврат. От 2001 г. Траоре е председател на коалицията „Съюз за демокрация на Мали-Африканска партия за солидарност и справедливост“.\r\n2012 г.\r\nБодлиевата библиотека на Оксфордския университет и Апостолическата Ватиканска Библиотека започват да публикуват в интернет на 1,5 млн. страници древни ръкописи и книги.\r\n2012 г.\r\nВлиза в действие плана на ООН за прекратяване насилието в Сирия.\r\n1995 г.\r\nЛитва, Латвия и Естония стават членове на Европейския Съюз.\r\n1992 г.\r\nВъв Франция е открит европейски Дисниленд. Той е Мащабен увеселителен комплекс , който реализира на живо с кукли и артисти анимационни герои от приказките на Уолт Дисни .\r\n1979 г.\r\nКораба “Союз-33” поради възникнали затруднения в сближаващо-коригиращата система на кораба и отклонения от предвидения режим на работа спускаемият апарат се приземява принудително.Той е изстрелян на 10 април. На борда му са Н. Рукавишников и Георги Иванов.\r\n1961 г.\r\nЮрий Гагарин извършва първия в света космически полет. Полетът е осъществен с първият космически кораб “Восток”. Изстрелян е от космодрума в Байконур в 9 ч 07 мин (московско време); извършва една обиколка около Земята и се приземява в 10 ч 55 мин в района на с. Смеловка, Саратовска област. Първият космически кораб “Восток” има сферичен спускаем апарат, който едновременно е кабина на космонавта, и приборен отсек с бордова апаратура и двигател. Теглото на ракетата носител е с последната степен - 6,17 т - дължина 7,35 м, с тегло на последната степен - 4,73 т, с тегло на спускаемия апарат - 2,45, диаметърът му е 2,3 м. След навлизане на спускаемия апарат в атмосферата космонавтът катапултира от кабината (на височина 7 км) и се приземява с парашут.\r\nЮрий Алексеевич Гагарин завършва Военновъздушната академия \"Н. Е. Жуковски\" (1968 г.). Участва в обучението и тренировката на екипажи от космонавти, летец-изпитател. Загива по време на изпитателен полет на нов самолет. Осем години по-късно този ден е официално обявен от Международната федерация по авиация за Международен ден на авиацията и космонавтиката.\r\n1954 г.\r\nБил Хейли записва на плоча песента си “Rock around the clock”, поради което денят се счита за рождена дата на рокендрола. Той е американски певец и китарист, един от символите на рокендрола. В началото на 40-те год. пее хилбили и кънтри-енд-уестърн, като се представя за каубой. В началото на 50-те год. открива, че това, което пеят негрите, се харесва и на белите, преименува оркестъра си в “Кометс” и чрез кавърверсии, като “Rocket 88” (1951 г. ) на Джими Бренсън, “Shake, Rattle and Roll” (1954 г.) на Джо Търнър и с композицията си “Crazy Man Crazy” (1953 г.) постепенно печели популярност. Негови албуми са “Bill Haley and his Comets”, “Rock and Roll Stage Show”, “Rock Around the Clock” (1955 г.), “Twistin’Knights at the Round Table” (1961 г.), “Rock the Joint” (1963 г.), “Greatest Hits” (1968 г.), “Golden King of Rock” (1972 г.), “Mister Rock’n Roll” (1974 г.), “Bill Haley Collection” (1976 г.), “Rockin’and Rollin”, “Tribute” (1981 г.).\r\n1943 г.\r\nХитлер назначава за свой партиен заместник Мартин Борман. Мартин Борман е генерал от Ес Eс от 1933 г. От 1941 г. е най-близък сътрудник на Хитлер и началник на партийната канцелария. През май 1945 г. по време на боевете за Берлин изчезва. На Нюрнбергския процес е осъден задочно на смърт. През 1973 г. е признат от западногерманския съд за починал. Няма достоверни сведения за съдбата му.\r\n1919 г.\r\nВ СССР се провежда първият комунистически съботник. Съботникът представлява задължителна безплатна работа на трудещите се в бившите социалистически страни, без особени практически резултати.\r\n1911 г.\r\nФранцузинът Пиер Приер извършва първия директен полет Лондон – Париж, за което са му необходими 4 часа.\r\n1861 г.\r\nЗапочва Гражданската война в САЩ, след което Конфедерацията напада форт Съмтър, в който са разположени войски на Севера.\r\nГражданската война в САЩ е война между Северните и Южните щати, предизвикана от противоречията между робовладелската олигархия, от една страна, и буржоазията, фермерите и работниците - от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия. През първия етап на войната в периода 1861-1862 г. войските на Юга имат надмощие и нееднократно застрашават федералната столица Вашингтон. Революционните действия на новото правителство - приемането на закона за хоумстедите, освобождаването на робите и др., водят до прелом в хода на войната (1863-1865 г.). Изходът на битката при Гетисбърг през юли 1863 г. е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите и войските и капитулират на 9 април 1865 г. Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната.\r\n1857 г.\r\nГустав Флобер публикува романа си “Мадам Бовари”. Флобер е френски писател. Завършва Руанския лицей и постъпва в юридическия факултет на Парижкия университет. Прекъсва обучението си в през 1844 г. поради нервно заболяване и се заселва в неголямото си имение, където живее до смъртта си. В Круасе създава основните си произведения. Първите му литературни опити са повестите “Мемоари на безумците” (1840 г.) и “Ноември” (1842 г.) - написани в духа на романтизма. Отстъпва от романтическите позиции в ранния си роман “Възпитание на чувствата” (1843-1845 г., непубликуван), а окончателно се разделя с романтичните си идеали след революционни събития във Франция от 1848-1851 г.. Романът “Мадам Бовари. Провинциални нрави” - плод на 6-годишен труд и шедьовър на световната литература. Властите определят книгата като “безнравствена” и дават нейния автор под съд (впоследствие оправдан). През 1858 г. пътешества из Алжир и Тунис, където събира материали за романа “Саламбо” (1862 г.). Следващият роман на Ф. “Възпитание на чувствата” (1869 г.) е посветен на съвременните френски събития: революцията от 1848 г. и нейното поражение, установяването на диктатурата на Наполеон III (1851 г.). През 1874 г. публикува поемата в проза “Изкушението на св. Антоний”. Последните му произведения са “Три повести” (1887 г.) и романът “Бувар и Пекюше” (незавършен, публикуван 1887 г.). Густав Флобер съставя неголям по обем сатиричен “Лексикон на азбучните истини” (публикуван 1910 г.).\r\n1204 г.\r\nВойните от Четвъртия кръстоносен поход завземат и опустошават Константинопол. Кръстоносните походи са военни експедиции, организирани през 1096-1270 г. от католическата църква за освобождаване на Божи гроб (Ерусалим) и Светите места (Палестина) от неверниците мюсюлмани. В периода 1096-1099 г. се провежда - I кръстоносен поход завършва със завладяването на Ерусалим и създаването на Ерусалимското кралство от граф Годфроа дьо Буийон (1061-1100). През 1147-1149 г. се осъществява II кръстоносен поход.Той е предизвикан от превземането на гр. Едеса (Северна Месопотамия) от селджуките през 1144 г..Организиран е от германския император Конрад III (около 1093-1152) и френския крал Луи VII (1120-80 г.), които стигат само до Дамаск. В периода 1189-92 г. се провежда III кръстоносен поход (след превземането на Ерусалим от Саладин). Ръководен Е от Фридрих I Барбароса, Ричард I Лъвското сърце и Филип II Август; Той също е неуспешен.Четвъртият кръстоносен поход се провежда от 1202 г. до 1204 г.-.Той е организиран по инициатива на папа Инокентий III и е предвождан от Бонифаций Монфератски. Насочен е със съдействието на Венеция срещу Византия; завършва със създаването на Латинската империя. Последните походи - V (1217-21 г.), VI (1228-29 г.), VII (1248-59 г.), VIII (1270 г.) - не попречват на сарацините да превземат земите и градовете, владени от кръстоносците, които през 1291 г. загубват и последното си владение - гр. Акра (от 1104 - Сен Жан д'Акър, днес Ако, Израел). През 14-15 в. се организират Кръстоносни походи срещу турците.На тази дата са родени:\r\n1965 г.\r\nРодена е Джанет Джексън - американска поппевица.Печели популярност с първия си солов албум \"Control\" през 1986 г., а песента \"Nasty\" достига първо място в класациите за популярна музика на САЩ.\r\n1941 г.\r\nРоден е Боби Мур - английски футболист. Дебютира в Първа английска лига през 1958 г. в “Уест Хям”. С този отбор феноменалният защитник изиграва 554 мача, за повече от 20 год. През 1964 г. печели с “Уест Хям” Купата на Англия и е избран за футболист на годината на острова. Една година по-късно неговия отбор печели и Купата на носителите на национални купи след победа на стадион “Уембли” над състава на “Мюнхен 1860” с 2:0. От 1966 г. Боби Мур е капитан на националния отбор на Англия, с който печели шампионската титла след победата на “Уембли” над ФРГ с 4:2. Той е избран за най-добър играч на турнира. Изиграва е 108 срещи в националния отбор, като в 91 от тях е капитан на тима.\r\n1908 г.\r\nРоден е Андре Мартине - френски лингвист. Следва в Сорбоната и в Берлинския университет. Един от основателите на лингвистичното сп. “Word” (1945 г.), президент на Европейски лингвистично дружество. Автор е на трудове по общо и френско езикознание, фонология.\r\n1903 г.\r\nРоден е Ян Тинберген - холандски иконометрист. Завършва физика в университета в Лейден. По-късно защитава докторска дисертация върху някои изключителни проблеми в областта на физиката и икономиката. Посвещава години на изследвания върху бизнес цикъла - в периода от 1929 г. до 1945 г. в Холандско централно бюро по статистика. От 1945 г. до 1955 г. той е директор на Холандското централно бюро по планиране. В периода от 1955 до 1973 г. е професор по планиране на развитието в университета “Еразъм” в Ротердам. След това е професор по международно коопериране в Лейден (1973 г. до 1975 г.). Забележителните му възможности като иконометрист намират материална реализация в множество книги, пряко свързани с изпълняваните от него длъжности. Първите му трудове са върху бизнес циклите, след това натрупаният опит в централното бюро по планиране му помага да напише запомнящи се книги върху икономическа политика, в които застъпва тезата, че правителствената дейност следва да борави със същото количество инструменти колкото са и набелязаните планове. По-късно Тинберген се насочва към икономиката на развитието и изучаване разпределението на доходите.През 1969 г. заедно с Р. Фриш е носител на първата Нобелова награда за икономика.\r\n1899 г.\r\nРоден е Владимир Владимирович Набоков - руски писател и литературовед, едно от най-големите имена в модерната проза на ХХ в. Пише на руски и английски език. От 1919 г. е в емиграция - Англия, Германия, Франция, САЩ и Швейцария, където живее до смъртта си. През 1922 г. завършва Кеймбриджкия университет. До 1940 г. пише на руски език. Автор е на романите \"Машенка\" (1926 г.), \"Поп,дама, вале\" (1928 г.), \"Защитата Лужин\" (1930 г.), \"Дар\" (1935 г.), \"Отчаяние\" (1936 г.), \"Покана за екзекуция\" (1938 г.), \"Други брегове\" (1954 г.), \"Лолита\" (1955 г.), \"Пнин\" (1957 г.), \"Ада\" (1969 г.), \"Погледай арлекините\" (1974 г.).Пише още стихове.Автор е изследването \"Николай Гогол\" (1944 г.). Негови преводи са \"Евгений Онегин\" (т. 1-3, 1964 г.); \"Лекции по руска литература\" (1981 г.); \"Беседи. Спомени\" (1966 г.).\r\n1871 г.\r\nРоден е Йоанис Метаксас – гръцки политик и държавник. Получава висше военно образование в Германия през 1903 г. Много години служи в Генералния щаб. През 1921 г. създава Монархическата партия на свободомислието . След създаване на Република Гърция през 1924 г. активно проповядва възстановяването на монархията. От януари до април 1935 г. заема поста военен министър, след което до октомври е заместник Министър-председател. От април; до август 1936 г. е министър-председател .На 4 август 1936 г. извършва въоръжен преврат, разтуря политическите партии и управлява като диктатор до смъртта си. Във външната политика се ориентира към Германия.\r\n1866 г.\r\nРоден е Александър Илич Улянов - руски революционер. Брат на В. И. Ленин. Завършва Симбирската гимназия със златен медал през 1883 г. и следва във Факултета за естествени науки на Петербургския университет. Участва в студентски нелегални събрания и демонстрации, води пропаганда в раб. кръжок. В края на 1886 г. влиза в терористичната фракция на партията “Народна воля” и е един от авторите на нейната програма. В тази програма работническата класа е определена като ядро на “социалистическата партия”, развита е идеята, че инициативата в борбата срещу самодържавието трябва да бъде на интелигенцията, а за основен метод на борба е признат само терорът. Със свои съратници Улянов подготвя покушение над император Александър III, но на 1 март 1887 г. членове на групата са арестувани. Улянов , П. И. Андреюшкин, В. Д. Генералов, В. С. Осипанов, П. Я. Шевирьов са осъдени на смърт и обесени.\r\n1801 г.\r\nРоден е Йозеф Франц Карл Ланер- австрийски композитор. Предходник на Йохан Щраус като създател на виенския валс.На тази дата умират:\r\n1971 г.\r\nУмира Игор Евгениевич Там – руски физик, член на Руското АН (1953 г.; член –кореспондент от 1933 г.).От 1958 г. е лауреат на Нобелова награда. След завършване на Московския университет е преподавател по физика в няколко висши учебни заведения, сред които и Московския университет (1924-1941 г., 1954-1970 г.). От 1934 г. работи във Физическия институт на Руския АН . Научни разработки по квантова механика, теория на лъченията, теория на космическите лъчи и за взаимодействието на ядрените частици. Обосновава и формулира квантова теория за разсейване на светлината в твърди тела и теория за разсейването на светлината от електроните. Съвместно с И. М. Франк е автор на теорията за излъчване на бързо движещ се електрон. През 1945 г. разработва приблизителен метод за изследване на взаимодействието на ядрените елементарни частици.През 1950 г. заедно с акад. А. Д. Сахаров предлага да се използва разположена в магнитно поле нагрята плазма за получаване на управляема термоядрена реакция . Автор е на фундаменталния курс лекции “Основи на теорията на електричеството” (1929 г.), който има повече от 10 издания. Създава школа от физици теоретици.\r\n1945 г.\r\nУмира Франклин Делано Рузвелт - 32-рият президент на САЩ (1933-1945 г.). Той е член на Демократическата партия; избиран е 4 пъти. Завършва Харвардския университет (1904 г.) и Юридическия факултет на Колумбийския университет (1907 г.). От 1910 г. сенатор от щата Ню Йорк.В периода 1913-1920 г. е пом. морски министър. Той заема отговорни постове в различни фирми и банки (1921-1933 г.). През 1921 г. заболява тежко и остава инвалид, но това не пречи на активната му политическа дейност. Избран за губернатор на щата Ню Йорк (1928 г.). Усъвършенства значително трудовото законодателство на щата. Избран за президент на САЩ през 1933 г., след това преизбиран (1936 г., 1940 г., 1944 г.). Отменя сухия режим и успява да спре световната икономическата криза (1929-1933 г.), от която най-много са пострадали САЩ. Политиката му се нарича \"Нов курс\". Провежда система от реформи, чрез които ликвидира последствията от икономическа криза чрез засилване на държавното участие в икономиката на страната. Прокарва закон за социалното застраховане, закон за трудовите отношения. Остава в историята като демократ, привърженик на мирното съвместно съществуване. През 1939-1940 г. се обявява против съветско-германски договор от 23.08.1939 г. и политиката на СССР по отношение на Финландия и Пр***тика. Провъзгласява \"морално ембарго\" върху продажбата на въоръжение и военни материали на СССР. След началото на II световна война поддържа Англия и Франция срещу Германия. През март 1941 г. по негово предложение Американски конгрес приема закон за даване на заем или под наем на оръжие, боеприпаси, стратегически суровини, продоволствие и др. материали на страните, участващи във войната против хитлеристка Германия (заем - наем; ленд - лийз). След намесата на САЩ във войната (11.06.1942 г.) подписва съветско-американски договор за принципите на взаимната помощ във воденето на войната против агресията. Участва при изработването на Атлантическата харта, в Техеранската (1943 г.) и Кримската (февруари 1945 г.) конференции.\r\n1945 г.\r\nУмира Вилем Матезиус – чешки лингвист. Един от основателите и ръководител на Пражкия лингвистичен кръжок през 20-те год. на ХХ в. Обосновава синхронния подход при изследване на езика, един от основоположниците на функционалната лингвистика. Създава т. нар. теория за актуалното членене на изречението. Автор е на трудове по обща лингвистика и английски език.\r\n1880 г.\r\nУмира Хенрих Виенявски - полски цигулар и композитор. Завършва Парижката консерватория в класа по цигулка през 1846 г. и композиторския клас 1850 г. От 1848 г. гастролира в много европейски страни. В периода 1862-1868 г. е професор в Петербургската, а в периода 1875-1877 г. в Брюкселската консерватория. Хенрих Виенявски е един от най-изтъкнатите представители на изпълнителското изкуство. Със своите произведения той обогатява цигулковия репертоар, има особен принос в развитието на цигулковата жанрова пиеса и художествения етюд. Неговите концерти, полонези, мазурки и др. творби носят подчертано националния характер на полския инструментален стил. Името на Хенрих Виенявски носят международни музикални конкурси във Варшава (1935-1939 г.), възобновени в Познан от 1952 г..\r\n1782 г.\r\nУмира Пиетро Метастазио (истинско име Пиетро Б. Трапаси) - италиански поет и драматург. Автор е на повече от 60 драми (“Изоставената Дидона”, “Семирамида”, “Александрия” и др.) и оперни либрета. Майстор на музикалната лирическа трагедия. Черпи сюжети предимно от митологията и античността.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.12", "title": "Денят 12 април в световната история"}
{"url": "http://www.focus-news.net/news/2018/04/12/2510113/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от дружеството. Във връзка с подмяна на спирателни кранове на ул. „Богданци“ жк. „Гевгелийски“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Богданци“ от ул. „Гевгели“ до ул. „Мировци“; карето между ул. „Мировци“, ул. „Богданци“, бул. „Царица Йоанна“ и ул. „Попчево“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Попчево“ ъгъла с ул. „Мировци“.\r\nВъв връзка с извършване на строително-монтажни работи на ул. „Каменица“ кв. „Горна баня“, се налага спиране на водоподаването от 08:00 до 20:00 часа на клиентите на „Софийска вода”, живеещи в района на: ул. „Каменица“, ул. „Еделвайс“, ул. „Димитър Шишманов“, ул. 646, ул. „Дон“, ул. „Проф. Никола Милев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Шишманов “ ъгъла с ул. „Еделвайс “.\r\nВъв връзка с монтаж на спирателен кран на ул. „Прибойница“ кв. „Горна баня“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: по ул. „Прибойница“ от ул. „Урал“ до ул. „Ракита“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Прибойница“ №4.\r\nВъв връзка с изграждане на сградно водопроводно отклонение на бул. „Цар Борис III“ жк. „Хиподрума“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по бул. „Цар Борис III “ от ул. „Видлич“ до ул. „Лерин“ и ул. „Кратово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III “ ъгъла с ул. „Нишава“. Във връзка с подмяна на сградно водопроводно отклонение на ул. „Калина“ местност „Дебело гуно“, община „Панчарево“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Калина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калина “ ъгъла с ул. „Детелина“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.04.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/12/2510116/burgas-v-grada-za-parvi-pat-shte-bade-pokazan-originalniyat-skafandar-na-aleksandar-aleksandrov.html", "text": "По повод Деня на авиацията и космонавтиката – 12 април, за първи път в Бургас пристига оригиналният скафандър на Александър Александров. Това съобщиха от пресцентъра на Община Бургас. Той ще може да бъде видян в залата на Историческия музей на ул. Лермонтов 31. Александров е вторият български космонавт, летял е на борда на съветския космически кораб „Съюз ТМ -5“ заедно с командира на полета Анатолий Яковлевич Соловьов и бординженера – Виктор Савиних. Мисията им продължава от 7-и до 17-и юни 1988 година. Скафандърът днес е част от фонда на Историческия музей в град Омуртаг – родно място на космонавта. \r\nАлександър Александров е роден на 1 декември 1951 г. През 1977 г. Александров e избран за космонавт във втората група от програмата Интеркосмос. На 1 март 1978 г. пристига в Центъра за подготовка на космонавти. Подготвя се за космическия полет през 1979 г., при който е дубльор на първият български космонавт Георги Иванов. Девет години по-късно – през юни 1988 г., Александров става вторият българин, излетял в Космоса. \r\nОфициалното откриване на сбирката „Българска космическа слава“ ще се състои днес от 16:00 часа в Историческата експозиция на РИМ-Бургас, специални гости ще бъдат ръководителите на Община Омуртаг. Любопитният експонат ще остане в Бургас до 1 юни.", "date": "2018.04.12", "title": "Бургас: В града за първи път ще бъде показан оригиналният скафандър на Александър Александров"}
{"url": "http://www.focus-news.net/news/2018/04/12/2510119/dobrich-poradi-izvarshvane-na-planovi-rezitbi-po-ul-tsar-petar-vremenno-shte-bade-zatvoren-za-dvizhenie-uchastak-ot-ul-vasil-levski.html", "text": "В интервала от 08.30 ч. до 15.00 часа поради извършване на планови резитби по ул. „Цар Петър“ в Добрич временно ще бъде затворен за движение участъкът от ул. „Васил Левски“ до бул. „Добруджа“. Това съобщиха от пресцентъра на Община град Добрич.", "date": "2018.04.12", "title": "Добрич: Поради извършване на планови резитби по ул. „Цар Петър“ временно ще бъде затворен за движение участък от ул. „Васил Левски“"}
{"url": "http://www.focus-news.net/news/2018/04/12/2510115/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.\r\nНикола ПЕТКОВ", "date": "2018.04.12", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/04/12/2510117/sofiya-vavezhda-se-vremenna-organizatsiya-na-dvizhenieto-za-izgrazhdane-na-vodoprovod-po-ul-samokovsko-shose.html", "text": "Въвежда се временна организация на движението за изграждане на водопровод по ул. „Самоковско шосе\", съобщиха от пресцентъра на Столична община. Забранява се влизането на пътни превозни средства по ул. „Самоковско шосе” (път II-82) между ул. „Елин Пелин“ и моста над река Бистрица, като СМР се изпълняват на 6 етапа, както следва: \r\n1.1. Етап 1 - от 12 април до 13 април и на 16 април – затваря се лявото платно за движение на ул. „Самоковско шосе” (път II-82), от км 82+687 до км 82+760. Движението се осъществява в дясното платно, чрез пропускане с подвижна светофарна уредба. \r\n1.2. Етап 2 - от 17 април до 19 април - затваря се лявото платно за движение на ул. „Самоковско шосе” (път II-82), от км 82+614 до км 82+687. Движението се осъществява в дясното платно, чрез пропускане с подвижна светофарна уредба. \r\n1.3. Етап 3 - на 20 април - затваря се крайна лява лента от лявото платно за движение на ул. „Самоковско шосе” (път II-82), от км 82+571 до км 82+614. Движението в лявото платно протича в една лента, а дясното платно не се засяга. \r\n1.4. Етап 4 - от 23 април до 30 април – затваря се лявото платно за движение на ул. „Самоковско шосе” (път II-82), от км 82+542 до км 82+571. Движението се осъществява в дясното платно, което се разделя по една лента за всяка посока, в участъка от км 82+371 до км 82+571. \r\n1.5. Етап 5 (вкл. и за възстановяване на настилки) - от 08:00 ч. на 2 май до 17:00 ч. на 2 май – затваря се участък с дължина 40 м на лявото платно на ул. „Самоковско шосе” (път II-82), за пресичане при км 82+661. Движението се осъществява в дясното платно. \r\n1.6. Етап 6 (вкл. и за възстановяване на настилки) - от 08:00 ч. на 3 май до 17:00 ч. на 4 май – затваря участък с дължина 25 м на дясното платно на ул. „Самоковско шосе” (път II-82), за пресичане при км 82+661. Движението се осъществява в лявото платно. \r\nЗа възстановяване на пътната настилка - от 08:00 ч. на 8 май до 17:00 ч. на 8 май  – се затваря лявото платно за движение на ул. „Самоковско шосе” (път II-82), от км 82+542 до км 82+571. Движението се осъществява в дясното платно, което се разделя по една лента за всяка посока, в участъка от км 82+371 до км 82+571. \r\nОт 08:00 ч. на 9 май до 17:00 ч. на 9 май – се затваря крайна лява лента от лявото платно за движение на ул. „Самоковско шосе” (път II-82), от км 82+571 до км 82+614. Движението в лявото платно протича в една лента, а дясното платно не се засяга. \r\nЗа възстановяване на пътната настилка от 08:00 ч. на 10 май до 17:00 ч. на 10 май се затваря лявото платно за движение на ул. „Самоковско шосе” (път II-82), от км 82+614 до км 82+687. Движението се осъществява в дясното платно. \r\nОт 08:00 ч. на 11 май до 17:00 ч. на 11 май се затваря лявото платно за движение на ул. „Самоковско шосе” (път II-82), от км 82+687 до км 82+760. Движението се осъществява в дясното платно. \r\nЗа периода от 23 април до 24.00 часа на 27 април  временно се измества автобусна спирка по маршрута на автобусни линии №№ 1, 3, 4 и 1К с код 1243 „Кв. Панчарево“ на ул. „Самоковско шосе\", с 50 метра назад, в посока ул. „Елин Пелин“.", "date": "2018.04.12", "title": "София: Въвежда се временна организация на движението за изграждане на водопровод по ул. „Самоковско шосе\""}
{"url": "http://www.focus-news.net/news/2018/04/12/2510120/denyat-12-april-v-balgarskata-istoriya.html", "text": "Византийската армия, командвана от император Йоан Цимисхи (969–976 г.), преминава източните проходи на Стара планина и навлиза в българските земи. Йоан І Цимисхи е роден през 925 г. и умира на 10 януари 976 г. След коронацията си от декември 969 г., императорът изпраща зет си Бардас Склерос да потуши въстанието на Бардас Фока, който има аспирации да наследи чичо си Никифор ІІ. За да стабилизира позицията си, Йоан се жени за Теодора, дъщеря на император Константин VІІ. През 1877 година Император Александър II издава манифеста за обявяването на Руско-турската война, наречена от българския народ Освободителна. Война между Османската империя и Русия. Предизвикана от борбата на българския народ за национално освобождение и изострянето на отношенията между Великите сили във връзка с т.нар. Източен въпрос. През 1965 година е извършен неуспешен опит за военен преврат срещу Тодор Живков, оглавен от Иван Тодоров-Горуня и ген. Цвятко Анев. На 8 април ген. Анев е арестуван, а същия ден Горуня се самоубива в дома си. На 12 април са арестувани и другите участници в тяхната група. На 12 април са родени: Янко Русев-състезател по вдигане на тежести, многократен републикански шампион, Гинка Загорчева- лекоатлетка, състезателка по бягане на 100 м с препятствия, Досьо Досев- драматичен и филмов артист, дългогодишен актьор в театър \"София\", Добрин Тодоров Василев-  белетрист, драматург, преводач, театрален критик и историк, Никола Стойчев Мушанов- политик, общественик и публицист, Никифор Петров Никифоров- офицер, ген.-лейтенант, държавник, Стефан Георгиев Папирков- български офицер, генерал-майор. На тази ден умират: Миле (Милан) Венков Марковски- писател, Методи Георгиев Андонов – български режисьор и педагог, Добри Ганчев- обществен деец и писател, Никола Колчев Генев– офицер, ген.-майор. \r\n1990 г.\r\nПремиерът Андрей Луканов обявява мораториум върху плащанията по външния дълг на България.Той е политически и държавен деец. Роден е в Москва. Завършва Института за международни отношения в Москва. Член е на БКП от 1965 г.. Член на ЦК на БКП от 1977 г. и на Политбюро на ЦК на БКП (1989-1990 г.). Председател на Министерския съвет от 8 февруари до 20 декември 1990 г.. Убит е в София при неизяснени обстоятелства.\r\n1982 г.\r\nСъстои се общо събрание на БАН анализира дейността й през периода 1977-1982 г. и очертава задачите й. Българската академия на науките е най-авторитетното научно звено в България.Тя е създадена през 1911 г. на основата на съществувалото дотогава Българско книжовно дружество (БКД) (основано през 1869 г. в Браила). Според приетия също през 1911 г. устав членовете му се обединяват по науки, обособени в три клона: историко-филологически, философско-обществени и природо-математически. Печатен орган на звеното е \"Списание на БАН\", което излиза от 1911 г. до 1945 г. и през 1950 г., 1951 г. и от 1957 г.. Други нейни издания са \"Летопис на БАН\", \"Сборник на БАН\" и пр. През 1947 г. се приема нов устав на БАН, който и придава нови функции съобразно новата политическа система в страната. До 1946 г. е възглавявана от: Ив. Евстр. Гешов (1898–1924 г.), Л. Милетич (1924–1937 г.), Б. Филов (1937–1944 г.) и Д. Михалчев (1944–1947 г.).\r\n1981 г.\r\nВ Гърция е открита Седмица на гръцко-българското приятелство.\r\n1978 г.\r\nЗавършва официалното посещение на Людмила Живкова в Чехословакия във връзка със започващите там Дни на българската култура. В Прага е открита изложбата \"Тракийското изкуство по българските земи\".\r\n1978 г.\r\nНа 5 януари 1978 г. Тодор Живков писмо до членовете на Държавния съвет \"Някои съображения относно по-нататъшното развитие на празнично-обредната система в НР България\". На 12 април Държавният съвет приема \"Основни насоки за развитие и усъвършенстване на празнично-обредната система в НР България\", с която властта се опитва да замести традиционните християнски и мюсюлмански обичаи. Те са публикувани на 23 май.\r\n1965 г.\r\nПрез април е извършен неуспешен опит за военен преврат срещу Тодор Живков, оглавен от Иван Тодоров-Горуня и ген. Цвятко Анев. На 8 април ген. Анев е арестуван, а същия ден Горуня се самоубива в дома си. На 12 април са арестувани и другите участници в тяхната група. Съдът осъжда девет от тях на затвор от 8 до 15 г., а други 192 души получават партийни и административни наказания.\r\n12–14 април 1961 г.\r\nПровежда се Разширен пленум на ЦК на БКП. На него се обсъждат въпросите на селското стопанство. Решено е да се постигне увеличаване на селскостопанското производство чрез неговата специализация, химизация, увеличаване на хидромелиоративното строителство, рационално използване на обработваемата земя, подобряване производството на фуражи и специализиране на държавните земеделски стопанства в производството на породисти животни, сортови семена и посадъчен материал.\r\n12–19 април 1953 г.\r\nПровежда се международен баскетболен турнир за наградата на София.\r\n12–16 април 1948 г.\r\nПровежда се съдебен процес срещу бившия лидер на БЗНС \"Врабча-1\" Димитър Гичев. Той е обвинен в съдействие за \"организиране на въоръжени чети\" за борба срещу властта, в даване на нареждания за \"организиране на саботажи\", в \"разпространяване на слухове\". Димитър Гичев не се признава за виновен. Осъден е на доживотен строг тъмничен затвор. Имотите му са конфискувани в полза на държавата. Димитър Любомиров Гичев е политически и държавен деец. Роден е в Перущица. Първоначално учи в родния си град, след което продължава образованието си в Софийската духовна семинария. Влиза в редовете на Българския земеделски народен съюз. Участва в Първата световна война 1914-1918 г. и развива активна антивоенна дейност между войниците на фронта, за което е съден от военен съд. След това се отдава на активна обществена дейност. Издигнат е за окръжен организатор на БЗНС в Пловдивския край (1919-1922 г.). През 1922-1923 г. е окръжен управител в Пловдив. Избран е за народен представител в ХХ Обикновено народно събрание. След държавния преврат на 9 юни 1923 г. минава в нелегалност, но няколко месеца по-късно е заловен и подложен на жестоко малтретиране. Пуснат е на свобода след голяма парична гаранция. След атентата в софийската катедрала \"Св. Неделя\" през април 1925 г. отново минава в нелегалност, без да прекъсва политическата си дейност. Усилията му са насочени към възстановяването на БЗНС и на неговия печатен орган в. \"Земеделско знаме\" след удара, нанесен на съюза по време на априлските събития 1925 г. От есента на 1925 г. постепенно се утвърждава като лидер на БЗНС \"Врабча 1\". Под негово ръководство съюзът напуска позицията си за самостоятелна борба и приема сътрудничеството на десните политически партии в страната. След победата на Народния блок в парламентарните избори през юни 1931 г. Гичев е включен в правителството отначало като министър на земеделието и държавните имоти (юни 1931 - декември 1932 г.), а след това възглавява Министерството на търговията, промишлеността и труда (декември 1932 - май 1934 г.). След държавния преврат на 19 май 1934 г., поради разтурянето на политическите партии развива полулегална обществено-политическа дейност. Включва се в редовете на легалната опозиция на монархическия режим и се обявява против външнополитическото обвързване на България с държавите от хитлеристката ос. В началото на септември 1944 г. влиза в кабинета на К. Муравиев като министър без портфейл. След 9 септември 1944 г. е съден от Народния съд, но след едногодишнен затвор е пуснат на свобода. Заради отрицателното му отношение към отечественофронтовската власт е подложен на ново преследване и получава доживотна присъда. Освободен в началото на 60-те г., но поради сериозно влошеното му здравословно състояние скоро след това умира.\r\n1935 г.\r\nАлександър Цанков публикува отворено писмо до армията, с което я призовава да се прибере в казармите и да се възстановят изцяло правата на монарха. Александър Цанков е политически и държавен деец, икономист, професор. Роден е в Оряхово. Завършва право в Софийския университет \"Св. Климент Охридски\", след което специализира държавни науки и политическа икономия в Мюнхен, Берлин и Бреслау (дн. Вроцлав, Полша). След завръщането си в България редактира сп. \"Банков преглед\", а от 1907 г. постъпва в Софийския университет \"Св. Кл. Охридски\" като преподавател по политическа икономия. През 1919 г. е избран за професор. В края на XIX в. влиза в Българската работническа социалдемократическа партия, а след разцеплението и през 1903 г. преминава към течението на широките социалисти. След постъпването си в университета напуска и техните редове. Симпатизира на външнополитическия курс на радослависткото правителство за въвличането на България в Първата световна война 1914-1918 г. на страната на Централните сили. По време на войната е заместник-директор на Дирекцията за стопански грижи и обществена справедливост. След края на световната война влиза в новообразуваната организация Народен сговор и след убийството на Ал. Греков през май 1922 г. е издигнат за неин председател. Участва дейно в подготовката на държавния преврат на 9 юни 1923 г. и след неговия успех става министър-председател, като поема и Министерството на народното просвещение. Един от главните инициатори за образуването на новата политическа формация Демократически сговор (август 1923 г.). През януари 1926 г. е принуден да подаде оставката на възглавявания от него кабинет, след което е избран за председател на ХXI Обикновено народно събрание. На същия пост е издигнат и след провеждането на изборите за ХXII Обикновено народно събрание. От 15 май 1930 г. до 29 юни 1931 г. е министър в кабинета на А. Ляпчев, като възглавява отново Министерството на народното просвещение. При извършеното през 1932 г. разцепление на Демократическия сговор възглавил едно от двете му течения, което скоро след това преобразувал в самостоятелна политическа партия под името Народно социално движение и по хитлеристки образец се обявил за неин водач. След забраната на политическите партии от режима на деветнадесетомайците преминал към полулегална политическа дейност. Обявява се в опозиция на монархическия режим отдясно и ратувал за по-тясно икономическо и политическо сближение на България с хитлеристка Германия. В началото на септември 1944 г. емигрира от България. Живее известно време в Германия и Австрия, а от 1949 г. - в Аржентина, където остава до края на живота си. Бидейки в емиграция, застанал начело на ново правителство, което се опитало да концентрира усилията на всички емигранти от България против отечественофронтовската власт, но без успех. Поради напреднала възраст от началото на 50-те г. се оттеглил от активна политическа дейност. Като икономист научните му интереси били насочени към стопанската история на България и Европа. По-важни трудове: \"Войната на народите\" (1916), \"Трите стопански системи. Капитализъм, комунизъм и националсоциализъм\" (1942) и др. Автор и на спомени \"България в бурно време\" (неотпечатани).\r\n1933 г.\r\nПо искане на правосъдния министър Йордан Качаков от 10 април по Закона за защита на държавата и с решение на Двадесет и третото ОНС е отнет мандатът на 29 народни представители на Работническата партия без право местата им да бъдат заети от подгласниците. Йордан Качаков е юрист, политически и държавен деец. Роден е в Хаджи Елес (дн. Първомай). Завършва право в СУ \"Св. Климент Охридски\". Първоначално е адвокат в родния си град. От 1911 до 1934 г. е адвокат в София . След края на Първата световна война 1914–1918 г. се включва и в обществено-политическия живот на страната. Един от видните дейци на Националлибералната партия. Депутат е в ХХIII ОНС (1931–1934 г.).От януари 1933 г. до май 1934 г. е министър на правосъдието.\r\n12 април – 7 май 1932 г.\r\nЕпископ Борис Стобийски провежда на мисия в Ерусалим и преговори с делегация на Ерусалимската патриаршия за вдигане на схизмата от Българската екзархия, провалена от Вселенската патриаршия. Борис Неврокопски е висш духовник, митрополит. Роден е в с. Гявото, Ресенско (дн. в Република Македония). Завършва прогимназия в Одрин и Духовна семинария в Цариград. През 1910 г. приема монашество и служи като йеродякон при неврокопския митрополит Иларион. През 1911 г. продължава образованието си в Богословския факултет в Черновиц, Австрия. Завършва го с научна степен \"доктор на богословските науки\". Завръща се в България през 1915 г. и е назначен за учител в Свещеническото училище в Бачково. След това е учител в Пловдивската духовна семинария. От 1917 г. до 1922 г. е в българската колония в Унгария, която възглавява в църковно–просветно отношение. През юли 1922 г. се завръща и е удостоен с архимандритско достойнство. От май 1923 г. до септември 1924 г. е протосингел при Софийската митрополия, а от септември 1924 г. до септември 1926 г. е началник на културно-просветното отделение при Светия синод и председател на храма \"Св. Александър Невски\". От септември 1926 г. до края на ноември 1931 г. е ректор на Софийската духовна семинария. В средата на декември същата година е ръкоположен за епископ Стобийски. От 28 ноември 1931 г. е главен секретар на Светия синод, на който пост остава до 17 март 1935 г., когато е избран за неврокопски митрополит. На 8 ноември 1948 г. е убит в двора на митрополията, след като отслужва Света литургия.\r\n1932 г.\r\nПриема се Закон за закрила на земеделеца стопанин. Спира се екзекутивното събиране на данъци и на задължения към банките, които се намаляват с 30 % и се разсрочват. Създава се неотчуждаем имот от 40 дка.\r\n1919 г.\r\nПриема се Закон за конфискуване на незаконно придобитите имоти от държавни чиновници за времето след 17 септември 1912 г..\r\n1919 г.\r\nПомощник-инспекторът на инженерни войски полковник Атанасов е назначен за член на Анкетната комисия за разследване на пробива при Добро поле. На 14–18 септември 1918 г. съглашенските войски, командвани от ген. Франше д‚Еспре, извършват пробив в българската отбранителна линия на Южния фронт при Добро поле . Това развитие на военните действия се дължи на голямото числено превъзходство и по-доброто въоръжение на съглашенската армия. Българските войници са уморени от дългата позиционна война. На фронта се чувства недостиг на боеприпаси и продоволствия. Нахлулите през пробива съглашенски войски се отправят към Прилеп, достигат Велес и се насочват по долината на р. Вардар съм Скопие. Българските части на запад от р. Вардар остават в обкръжение. Германия не изпраща обещаната военна помощ. Оставени сами, отстъпващите български войници се отправят към старите предели на България и формират първите въстанически групи. Под напора на разширяващото се Войнишко въстание 1918 г. българското правителство започва сондажи за сключване на примирие с Антантата.\r\n1913 г.\r\nНа 23 септември 1912 г. с царски указ е формирано Македоно-одринско опълчение начело с ген. Никола Генев и с началник-щаб майор Петър Дървингов в състав 6 дружини от по 212-215 души: Солунска, Скопска, Дебърска, Битолска, Одринска и Охридска. През октомври са сформирани още 6 дружини: Велешка, Костурска, Кумановска, Прилепска, Сярска и Лозенградска и 12-те дружини са групирани в три бригади с командири полковниците Стоян Николов, Александър Протогеров и Антон Пчеларов. На 12 април 1913 г. са формирани още три дружини: Кукушка, Воденска и Щипска. Общият състав се състои 14 670 души.\r\n1912 г.\r\nС изменение на Избирателния закон се ограничава административният натиск върху избирателите.\r\n1877 г.\r\nИмператор Александър II издава манифеста за обявяването на Руско-турската война, наречена от българския народ Освободителна. Война между Османската империя и Русия. Предизвикана от борбата на българския народ за национално освобождение и изострянето на отношенията между Великите сили във връзка с т.нар. Източен въпрос. Международното движение в защита на поробените балкански народи, неуспехът на Цариградската конференция и отхвърлянето на Лондонския протокол от османското правителство правят войната неизбежна. На 12 април 1877 г. тя е обявена от руския император Александър II с подписването на манифест в Кишинев. Сформират се две армии - Дунавска (554 500 души), заедно с Българското опълчение, и Кавказка (112 600 души). На страната на Русия се включват и Румъния (56 000 души), Черна гора (26 000 души) и Сърбия (от дек. 1877 с 40 000 души). Дунавската армия (с главнокомандващ великият княз Николай Николаевич) формира 3 отряда: Източен (около 70 000 души), командван от престолонаследника Александър Александрович, Западен (около 35 000 души), командван от генерал Н. П. Криденер, и Преден (около 12 хил. души), командван от генерал-адютант Й. В. Гурко. На 15 юни - главните сили на руската армия начело с генерал М. И. Драгомиров форсират Дунав при Свищов. На 25 юни Предният отряд освобождава Търново, преминава Стара планина, води тежки боеве при Стара Загора и Нова Загора на 18 и 19 юли г. с части от корпуса на Сюлейман паша. На 20 юли Предният отряд е разформирован и включен в новосъздадения Южен отряд на генерал Ф. Ф. Радецки. Между 9 и 11 август 1877 г. Орловският и Брянският полк и 5 опълченски дружини водят боеве на Шипченския проход. На 4 юли Западният отряд заедно с румънските войски влиза в Никопол и предприема атаки за превземането на Плевен на 8 и 18 юли, 30-31 август, достига линията Лом - Берковица. На 1 септември Плевен е блокиран . На 28 ноември Осман паша, който няколко месеца задържа Плевен, капитулира. На 23 декември руските войски влизат в София. Разгром на Вейсал паша в сражението при Шипка - Шейново на 27 и 28 декемвр). На 1 януари 1878 г. Дунавската армия започва общо настъпление. В 3-дневни бойни действия при Пловдив, които се състоят на 3-5 януари армията на Сюлейман паша е отблъсната от направлението Пловдив - Одрин към Родопите. На 8 януари пада Одрин . Турските войски търпят поражение и в Кавказ. Османското правителство иска мир. На 19 февруари (3 март) 1878 г. е подписан Санстефанският мирен договор, чрез който се признава освобождаването на всички български земи. На Берлинския конгрес е заменен с Берлинския договор.\r\n12–16 април 1873 г.\r\nВ Шумен се провежда учителски събор, организиран по инициатива на варненско-преславския митрополит Симеон. На събора присъстват 20 делегати - учители от цялата епархия. Симеон Варненско-Преславски е висш духовник, митрополит. Роден е в Бургас. През 1863 г. завършва Духовна семинария на о. Халки, след което е учител в Цариград и в родния си град. Приема монашески сан през 1870 г. и в продължение на 2 години е протосингел на видинския митрополит Антим I, който става и първи български екзарх. През 1872 г.е ръкоположен за варненски и преславски митрополит, който пост заема до края на живота си. От 1874 г. до 1913 г. е постоянен член на Светия синод, като през 1888 г., 1902-1905 г. е и негов председател. Участва дейно и в обществено-политическия живот на страната. Той е депутат в Учредителното събрание 1879 г., в I Обикновено народно събрание и във II Велико народно събрание и председател на III Обикновено народно събрание (11 декември 1882 г. - 8 септември 1883 г.). Има големи заслуги за изграждането на църковната организация в България след Освобождението. Освен с преките си църковни задължения занимава се и с преводаческа дейност на византийски извори за българската история, сред които \"Посланието на Цариградския патриарх Фотия до българския княз Бориса I\" (1917 г.), \"Писмата на Теофилакта Охридски, архиепископ български\" (1931 г.) и др.\r\n1869 г.\r\nНа заседание на Добродетелната дружина е одобрен Правилник на Настоятелството на българската черква и българското училище “Св. св. Кирил и Методий” в Букурещ. Добродетелната дружина е обществено-политическа организация на русофилски настроените българи (главно едри търговци). Създадена е през 1853 г. в Букурещ. Официално е учредена през 1854 г. под името Средоточно българско попечителство (Епитропия) за събиране и въоръжаване на българските доброволци - участници в Кримската война. През 1862 г. се конструира в благотворително дружество - добродетелна дружина. Основатели са Евлоги и Христо Георгиеви, Г. Атанасович, И. Бакалоглу и др. По външнополитическите въпроси следва официалната руска политика. Добродетелната дружина води преговори през 1866-1867 г. със сръбското правителство за образуване на сръбско-българско (българо-сръбско) царство начело със сръбския крал Милан. През 1867 г. подпомага въоръжаването на четите на Панайот Хитов и Филип Тотьо и организира Втора българска легия в Белград. През 1869 г. се обявява за дуализъм с Османската империя. Развива активна благотворителна дейност. Добродетелната дружина прекратява съществуването си към 1897 г..\r\n1841 г.\r\nТурски отряди разбиват въстаниците, охраняващи пътя София-Ниш.\r\n971 г.\r\nВизантийската армия, командвана от император Йоан Цимиски (969–976 г.), преминава източните проходи на Стара планина и навлиза в българските земи.На тази дата са родени:\r\n1958 г.\r\nРоден е Янко Русев - български състезател по вдигане на тежести, многократен републикански шампион; олимпийски шампион, неколкократен европейски шампион, петкратен световен шампион. Помощник-треньор на националния отбор по вдигане на тежести (1984-1990 г.). В периода 1990-1994 г. треньор в Япония . През 1995 г. треньор на българския национален отбор.\r\n1958 г.\r\nРодена е Гинка Загорчева – българска лекоатлетка, състезателка по бягане на 100 м с препятствия. През 1987 г. става Световна шампионка и световна рекордьорка с постижение 12,25 секунди. С бронзови медали от световните първенства през 1983 г. и 1987 г. и европейски шампионати през 1986 г. и 1987 г.\r\n1934 г.\r\nРоден е Досьо Досев - български драматичен и филмов артист, дългогодишен актьор в театър \"София\" от 1966 г. В киното е известен като един от характерните актьори, специализирал се в безупречното изграждане на епизодичния образ: \"Легенда за любовта\" (1957 г.), \"Вятърната мелница\" (1961 г.), \"Гибелта на Александър Велики\" (1968 г.), \"Скорпион срещу дъга\" (1969 г.), \"Князът\" (1970 г.), \"Една одисея из Делиормана\" (тв, 1983 г.), \"Куршум за Рая\" (1992 г.), \"Пансион за кучета\" (1999 г.).\r\n1893 г.\r\nРоден е Добрин Тодоров Василев - български белетрист, драматург, преводач, театрален критик и историк. Завършва право в СУ”Климент Охридки”. В Германия се занимава с история на изкуството. В периода 1935-1938 г. е драматург на Варненския театър. Негови съчинения \"Към отсрещния бряг\" (повест, 1923 г. ), \"По загубени пътеки\" (1929 г.), \"Тресавище\" (1935 г.), \"Панаир\" (1941 г.), \"История на българския театър от древността до наши дни. Приноси и материали\" (1942 г.) и др.\r\n1872 г.\r\nРоден е Никола Стойчев Мушанов - български политик, общественик и публицист.През 1894 г. завършва право в Екс ан Прованс, Франция.Прокурор е в Стара Загора и Варна, по-късно адвокат в Русе. Става член на Демократическата партия и бързо се издига в нея. В кабинета на А. Малинов е министър на просветата (16.01.1908 - 5.09.1910 г.) и мин. на вътрешните работи (5.09.1910 - 16.03.1911 г.). Никола Мушанов е народен представител от 1902 до 1944 г.. През 1918 г. е министър на обществените сгради, пътищата и благоустройството в кабинета на А. Малинов. В кабинета на Т. Теодоров е министър на железниците, и след това - министър на вътрешните работи и народно здраве. Заедно с А. Малинов се обявява против влизането на Демократическата партия в Демократическия сговор. От 19 юни до 12 октомври 1931 г. , в кабинета на Народния блок, е министър на вътрешните работи и народното здраве . След оставката на А. Малинов става председател на правителството и от 12 октомври 1931 г. до 19 май 1934 г. е министър на външните работи и вероизповеданията . Обявява се против външнополитическото обвързване на страната с Германия, бори се за възстановяване на Търновската конституция. Отказва да влезе в Отечествения фронт. Участва в спасяването на български евреи от нацистките концлагери. В кабинета на К. Муравиев (2-8.09.1944 г.) е министър без портфейл. Съден от Народния съд. По-късно затварян в концлагер, малтретиран и преследван от комунистическата власт. Присъдата от Народния съд е отменена през 1996 г.\r\n1858 г.\r\nРоден е Никифор Петров Никифоров - български офицер, ген.-лейтенант, държавник. Учи в търговско училище в Германия и Австрия. Завършва Военно училище в София през 1879 г.. През 1884 г. завършва Офицерска стрелкова школа в Ораниенбаум, Русия . Командир на пехотен полк в Сръбско – българска война, сражавал се при Драгоман (1885 г.). Обявява се против детронирането на Александър I Батенберг през 1886 г. В периода 1904-1909 г. е дипломатически агент. От 1909 до 1910 г. е пълномощен министър в Германия и дипл. агент (1906-1909) и пълномощен мин. (1909-1910) в Сакскобургготското херцогство. От 16 март 1911 г. до 1 юни 1913 г. е министър на войната . През 1912 г. приема Закон за Военната академия\r\n1858 г.\r\nРоден е Стефан Георгиев Папирков - български офицер, генерал-майор (1900) г.. Завършва Военното училище с първи випуск през 1879 г. и Академията на Генералния щаб в Санкт Петербург. Заема отговорни държавни постове като министър на войната (1899 г., 1900-1903) г.; министър на външните работи изповеданията в кабинета на Ал. Малинов (1908-1910 г.); пълномощен министър в Русия (1916 г., 1910-1912 г.).През 1912 г. е член на българската делегация на мирната конференция в Лондон . В Сръбско-българската война (1885 г.) е началник-щаб на Западния корпус. Споделя идеята на княз Александър I за отстъпление, но след сражението при Сливница ( 5.-7.11.1912 г.) приема настъплението като единствен начин за постигане на победа (ръководи настъплението към Пирот). Проявява качества на активен и способен командир. По време на русофилските бунтове в Русе и Силистра е помощник на началник-щаба на армията, участва в потушаването им и в процеса срещу бунтовниците. През Балканската война е началник-щаб на I армия. Автор е на \"Сръбско –българската война \", т. 1-2 (ръкопис във ВИБ).На тази дата умират:\r\n1975 г.\r\nУмира Миле (Милан) Венков Марковски- български писател. Завършва гимназия в Скопие през 1957 г. и философия в Скопския университет през 1962 г.. Работи като главен редактор на в-к “Наш свят” към издание “Детска радост” - Скопие (1965-1968 г.). В периода 1968-1975 г. той е зам.-главен редактор на в-к “Септемврийче” (1968-1975). Автор на белетристични творби, предимно за деца и юноши. Негови творби са превеждани на немски и сърбохърватски език. Автор е на съчиненията “В неделя след обед” (1964 г.), “По детските пътеки” (1965 г.), “Малко за Рамче” (1966 г.), “Тиха дълга нощ” (1968 г.), “Град Приказка” (1969 г.), “Котката и канарчето” (1971 г.), “Гъба под чадър” (1972 г.), “Непресъхнали кандила” (1974 г.), “Пясъчко” (1974 г.), “Приказки от осмия ден” (1975 г.), “Приключенията на една гладка писалка” (1975 г.), “Рамче и слънцето” (1975 г.). Посмъртно излизат: “Вълшебникът ни очаква” (1976 г.), “Твърдоглаво време” (1985 г.), “Забавните приключения на Весел Мечо” (1986 г.), “Пясъчко” (1989 г.).\r\n1974 г.\r\nУмира Методи Георгиев Андонов – български режисьор и педагог. Работи в театъра (Държавен сатиричен театър), телевизията - \"Стубленските липи\" (1962 г.), \"Един човек се връща от миналото\" (1965 г.). В киното дебютира през 1968 г.. с \"Бялата стая\" (\"Златна роза\" във Варна). Режисира и филмите : \"Няма нищо по-хубаво от лошото време\" (1971 г.) и \"Голямата скука\" (1973 г.). Най-добър филм: \"Козият рог\" (1972 г.).\r\n1936 г.\r\nУмира Добри Ганчев - български обществен деец и писател. След Освобождението е секретар на Екзархията в Пловдив, редактор на в-к \"Български глас\", преподавател по история във Военното училище в София. Автор е на учебници по история и българска граматика. Автор е на съчиненията \"Борба за самостоятелност\", исторически роман \"Из живота на българите в XIII век\" (1888 г.), \"Разкази из българската история\" (1893 г.), \"Повести и разкази из съвременния живот\" (1911 г.), \"Спомени\" (1939 г.), \"Спомени за княжеското време [на Фердинанд]\" (1973 г.; 2. доп. изд. 1983 г.).\r\n1934 г.\r\nУмира Никола Колчев Генев – български офицер, ген.-майор (1904 г.). Сподвижник на В. Левски, активен участник в Априлското въстание в родния си край. Kато опълченец участва в Руско-турската война; бие се при Стара Загора, Шипка и Шейново. В Сръбско -българската война (1885 г.) е капитан и командва Трънския отряд. През Балканската война е началник на Македоно-одринското опълчение води боеве при Малгара и Мерхамлъ, където пленява над 11 000 турци и самия Явер паша; отбива десанта при Шаркьой. По време на Междусъюзническата война (1913 г.) се отличава в тежките и кръвопролитни боеве при Кочани, Каменица и Султан тепе.За изготвянето на историческата справка на Агенция “Фокус” са използвани следните източници:\r\n Енциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.12", "title": "Денят 12 април в българската история"}
{"url": "http://www.focus-news.net/news/2018/04/12/2510111/plovdiv-muzeyat-na-aviatsiyata-shte-raboti-s-vhod-svoboden-i-shte-predstavi-spetsialna-programa-za-mezhdunarodniya-den-na-aviatsiyata-i-kosmonavtikata.html", "text": "Филиалът на Националния военноисторически музей – Музеят на авиацията в Пловдив ще отбележи Международния ден на авиацията и космонавтиката с Ден на отворени врати от 9.00 до 17.00 часа и специална програма. Това съобщиха от Националния военноисторически музей. Една от главните атракции за любителите на авиацията ще бъде свободният достъп до кабините на самолети МиГ-21 и Ми-24, а малки и големи ще научат интересни факти за живота в космоса. В образователната инициатива „Космическо училище“ гостите на музея ще разберат как с помощта на аерокосмически и геоинформационни данни може да се документира, опазва и изследва културно-историческото наследство. Проф. Георги Сотиров ще им разкаже за българското участие в усвояването на космоса, а представител на Института по криобиология и хранителни технологии ще запознае публиката как се произвежда космическа храна и как може да я използваме в ежедневието си. \r\nСъбитието се организира със съдействието на Институт за космически изследвания и технологии – БАН, Селскостопанска академия – Институт по криобиология и хранителни технологии – София, Българско астронавтическо дружество – клон Пловдив, 24 авиационна база – Крумово, Сдружение „Славянски свят“, СОСЗР –Пловдив.", "date": "2018.04.12", "title": "Пловдив: Музеят на авиацията ще работи с вход свободен и ще представи специална програма за Международния ден на авиацията и космонавтиката"}
{"url": "http://www.focus-news.net/news/2018/04/12/2510118/posolstvoto-na-rusiya-i-stolichna-obshtina-organizirat-tarzhestvena-tseremoniya-posvetena-na-denya-na-kosmonavtikata.html", "text": "На 12 април т.г. Посолството на Руската Федерация в Република България заедно със Столичната община – район \"Банкя\" организират тържествена церемония, посветена на Деня на космонавтиката, съобщиха от пресцентъра на посолството. \r\nМероприятието ще се проведе от 12.00 часа пред паметника на Юрий Гагарин в гр. Банкя (пресечка на ул. «Петко Д. Петков» с ул. «Царибродска»). Извънредният и Пълномощен Посланик на Русия в България г-н Анатолий Макаров ще произнесе тържествено слово по случай на празника. Гостите ще имат възможност да видят творчески изпълнения на учениците от училището към Посолството на Русия, както и от 78 СОУ «Христо Смирненски», след което пред монумента ще бъдат поднесени цветя и венци. \r\nЗа участие в мероприятието са поканени български космонавти, народни представители, обществени и научни дейци и медии.", "date": "2018.04.12", "title": "Посолството на Русия и Столична община организират тържествена церемония, посветена на Деня на космонавтиката"}
{"url": "http://www.focus-news.net/news/2018/04/12/2510114/afp-edin-chovek-zagina-pri-intsident-v-kurort-v-yuzhna-koreya.html", "text": "Един човек загина и още бяха ранени след като балон с горещ въздух се разби в популярния островен курорт в Южна Корея Чеджу-до в четвъртък сутринта, съобщава AFP.\r\nБалонът е превозвал 12 души и 1 пилот – който е понесъл травма в главата и по-късно е обявен за мъртъв – заяви полицията, добавяйки че все още разследва причините за удара.\r\n„Изглежда, че балонът някак си е започнал да пада рязко и се е забил в дърветата“, е заявил неспоменат спасител, цитиран от южнокорейската информационна агенция „Yonhap”.\r\nВсички 12 пътника са пострадали леко и вече се обслужват в болницата, заявяват от полицията.Йонислав Дочев", "date": "2018.04.12", "title": "AFP: Един човек загина при инцидент в курорт в Южна Корея"}
{"url": "http://www.focus-news.net/news/2018/04/12/2510122/plovdiv-koloni-ot-avtomobili-zatrudnyavat-dvizhenieto-po-bulevardite-hristo-botev-tsar-boris-iii-obedinitel-i-vasil-aprilov-v-grada.html", "text": "Колони от автомобили затрудняват движението по булевардите „Христо Ботев“, „Цар Борис III Обединител“ и „Васил Априлов“ в град Пловдив, предаде репортер на Радио „Фокус“ – Пловдив. Към този час е натоварено движението и по булевардите „Пещерско шосе“, „Найчо Цанов“, „България“, „Източен“, „Санкт Петербург“, „Шести септември“ и „Руски“. Заради ремонтни дейности до 14 април ще остане затворено източното платно на бул. „Руски“ в Пловдив. По тази причина маршрутът на 7 автобусни линии е променен. Пътните настилки на територията на града са сухи и нормално проходими.\r\nИнтензивен е трафикът и по всички основни артерии в Пловдивска област. Най-засилено автомобилно движение се отчита по пловдивския участък на АМ „Тракия“, също по пътищата Пловдив - Карлово и Пловдив - Асеновград - Смолян. Пътните настилки са сухи и нормално проходими, в планинските райони – влажни. Опасност от образуването на свлачища и срутища има по пътищата Бачково - Нареченски бани, Юговско ханче - Югово - Лъки и Кричим - Девин. Водачите трябва да шофират с повишено внимание и съобразена скорост, преминавайки през посочените участъци. Временно движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Движението по пътя Шишманци - Белозем, в района на пътния възел при АМ „Тракия“, се осъществява в една лента поради ремонтни дейности на надлез. Трафикът в участъка ще се контролира от светофарна уредба до 26 април. До 14 май движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Проходът Троян-Кърнаре е отворен за движение на всички моторни превозни средства.\r\nТони МИХАЙЛОВ", "date": "2018.04.12", "title": "Пловдив: Колони от автомобили затрудняват движението по булевардите „Христо Ботев“, „Цар Борис III Обединител“ и „Васил Априлов“ в града"}
{"url": "http://www.focus-news.net/news/2018/04/12/2510127/sport-parviyat-postaven-v-osnovnata-shema-na-turnira-v-marakesh-otpadna-ot-160-tiya-v-sveta.html", "text": "Първият поставен в основната схема на турнира по тенис в мароканския град Маракеш - Алберт Рамос Виньолас, отпадна от 160-тия в света. Испанецът бе отстранен със 7:6, 6:2 от Алексей Ватутин от Русия. \r\nПо-рано турнирът напусна и третият поставен Филип Колшрайбер, който отстъпи на 617-тия в света -33-годишния представител на домакините Ламине Уааб, който се наложи над германеца с 6:2, 0:6, 6:7.\r\nМалек Джазири също успя да отстрани по-високо класиран състезател. Тунизиецът надделя над Мартон Фукович с 1:6, 6:4, 6:2 и в следващия кръг ще играе срещу Миша Зверев.", "date": "2018.04.12", "title": "Спорт: Първият поставен в основната схема на турнира в Маракеш отпадна от 160-тия в света"}
{"url": "http://www.focus-news.net/news/2018/04/12/2510124/faz-okolo-12-hilyadi-evrei-shte-se-vklyuchat-v-ezhegodniya-marsh-na-zhivite-v-polsha.html", "text": "Около 12 хил. евреи от цял свят ще се включат в  „Марша на живите“, с който всяка година на 12 април, Международния възпоменателен ден на Холокоста, се почитат жертвите на геноцида, извършен от нацисткия режим, припомня германският национален ежедневник Die Frankfurter Allgemeine Zeitung.\r\nПо данни на организаторите тази година броят на участниците в марша от Аушвиц към Биркенау ще бъде рекорден. В събитието ще вземат участие държавният глава на Полша Анджей Дуда и израелският му колега Реувен Ривлин. \r\nОтношенията между двете държави се изостри от началото на годината заради според закон за Холокоста, предложен от управляващите във Варшава. Законопроектът предвижда глоби и санкции за онези, които приписват на полската държава или нейни граждани „публична и противна на фактите\" отговорност или съучастие в престъпленията на нацисткия режим. Критиците обвиниха управляващата партия „Право и справедливост\" (ПиС), че се опитват да прикрият престъпленията, извършени от поляците срещу евреите. Тереза Герова", "date": "2018.04.12", "title": "FAZ: Около 12 хиляди евреи ще се включат в ежегодния „Марш на живите“ в Полша"}
{"url": "http://www.focus-news.net/news/2018/04/12/2510126/burgas-14-katastrofi-sa-registrirani-v-grada-prez-izminaloto-denonoshtie.html", "text": "14 катастрофи са регистрирани през изминалото денонощие в Бургас, съобщи за Радио „Фокус“ - Бургас дежурният в ОД МВР-Бургас. При пътните инциденти няма пострадали хора. Нанесени са материални щети. Не са подавани сигнали за нарушения на обществения ред или аварии.\r\nЯнислава КРЪСТЕВА", "date": "2018.04.12", "title": "Бургас: 14 катастрофи са регистрирани в града през изминалото денонощие"}
{"url": "http://www.focus-news.net/news/2018/04/12/2510123/sliven-festival-na-vinarite-sliven-2018-shte-se-provede-v-grada.html", "text": "„Фестивал на винарите Сливен 2018” ще се проведе на днес и утре в Сливен, съобщиха организаторите от Община Сливен и фондация „Обществен дарителски фонд-Сливен”. В събитието ще вземат участие винопроизводители от Сливен и региона, които ще представят своето производство. Ще бъде представено изданието „Пътят на виното в Сливенския край”, ще се проведе и дискусия за учредяването на Асоциация на винопроизводителите в регион Сливен. В програмата е включена и изложбата на сливенски художници „Вино и още нещо”.\r\nЩе има конкурс за майстори винари-любители, които участват с домашни вина в три категории - червено, розе и бяло. Пробите в конкурса ще бъдат оценявани чрез сляпа дегустация от жури, в чийто състав има технолози и дегустатори.\r\nВ рамките на първия „Фестивал на винарите Сливен 2018” ще бъде присъдена наградата „Вино на народа“, а специални награди ще получат любители-винари от региона. Отличията ще бъдат връчени след концерта на АНПТ - Сливен.", "date": "2018.04.12", "title": "Сливен: „Фестивал на винарите Сливен 2018” ще се проведе в града"}
{"url": "http://www.focus-news.net/news/2018/04/12/2510128/dobrich-prevantivno-informatsionniyat-tsentar-po-narkotichni-veshtestva-organizira-sreshta-razgovor-s-zhurnalista-i-avtor-na-knigata-padenie-i-spasenie-vesela-toteva.html", "text": "Превантивно-информационният център по наркотични вещества организира среща – разговор с журналиста и автор на книгата „Падение и спасение“ Весела Тотева, съобщиха от пресцентъра на Община град Добрич. Събитието ще се проведе днес от 13.30 часа в концертна зала „Добрич“ и е част от общинската кампания „Бъди здрав“. Книгата „Падение и спасение” на Весела Тотева е една изповед, за живот преминал през деветте кръга на ада, стигнала дъното и въпреки всичко успяла да се оттласне от него и излязла. В книгата авторката признава: \"... никога не съм се влюбвала и никога не съм обичала много, страстно, лудо, до смърт... Никога не съм обичала никой друг, освен хероина…любовта на живота ми”.  В анотацията към книгата д-р Митко Новаков пише: „Книга за страданията, които доброволно си причиняваш, ако се отдадеш на пагубната страст на наркотиците, но и книга на упованието, защото въпреки всичко, въпреки сякаш отчаянието - измъкваш се, спасяваш се, въздигаш се. В това е големият смисъл на изповедта на Весела Тотева - да узнаем и разберем, че винаги има надежда, винаги има изход, стига да вярваш в надеждата, в изхода, в любовта... Прочетете я непременно - книги като \"Падение и спасение\" наистина спасяват, спасяват безотказно.\"", "date": "2018.04.12", "title": "Добрич: Превантивно-информационният център по наркотични вещества организира среща – разговор с журналиста и автор на книгата „Падение и спасение“ Весела Тотева"}
{"url": "http://www.focus-news.net/news/2018/04/12/2510125/blagoevgrad-v-grada-shte-bade-predstavena-patuvashtata-izlozhba-svideteli-pamet-za-kontslagera-belene-po-initsiativa-na-obshtinskoto-rakovodstvo-na-pp-gerb.html", "text": "По инициатива на Общинското ръководство на ПП ГЕРБ - Благоевград, в периода 12 – 26 април 2018 година в Благоевград, в зала „22 септември” ще гостува пътуващата изложба „Свидетели: Памет за концлагера „Белене”. Това съобщи за Радио „Фокус“ – Пирин Йордан Андонов, общински ръководител на ПП ГЕРБ - Благоевград. Изложбата е създадена по инициатива на фондация „Остров Белене” (Михаил Маринов), фондация „Истина и памет” (Христо Христов, професор Евелина Келбечева, Георги Михайлов, Александър Кашъмов) и Културен център „Евгений Босилков – Белене” (отец Паоло Кортези). Изложбата е посветена на жертвите в най-големия лагер за политически противници на тоталитарния комунистически режим в България и разказва за случващото се там в периода 1949 – 1987 г. Със своите 18 пана, експозицията представя живота в концлагера „Белене”. Спомените на оцелели бивши лагеристи дават възможност на различните поколения да добият представа за: как е създаден концлагерът на остров Персин; робския труд, извършван от лагеристите; побоищата над лагеристите и карцера, в който са изтърпявали наказания; бита и условия, в които са поставени въдворените; дневната дажба и глада в лагера; функционирането на женската част на лагера, организиран на съседния остров „Щурчето”; оцелелите горяни, които са въдворявани „Белене”; свещениците от различните християнски деноминации, въдворени в лагера. По време на двуседмичния престой на изложбата в Благоевград в зала „22 септември” ще бъдат изнесени и две лекции на следните теми: На 12 април 2018 г. от 19.00 часа „Системата на концетрационните лагери в България” – автор Христо Христов; На 24 април 2018 г. от 19.00 часа „(Без)паметността за комунизма в България” – автор професор Евелина Келбечева.  Инициативата е насочена не само за членове и симпатизантите на ГЕРБ Благоевград, а и за широката общественост в града ни. Входът за изложбата и двете лекции е свободен.", "date": "2018.04.12", "title": "Благоевград: В града ще бъде представена пътуващата изложба „Свидетели: Памет за концлагера „Белене” по инициатива на Общинското ръководство на ПП ГЕРБ"}
{"url": "http://www.focus-news.net/news/2018/04/12/2510130/mincho-koralski-agentsiya-za-hora-s-uvrezhdaniya-reformata-za-meditsinskata-ekspertiza-zasyagashta-horata-s-uvrezhdaniya-tryabva-da-im-dava-shans-a-ne-po-prezumptsiya-da-gi-pravi-nerabotosposobni.html", "text": "Реформата за медицинската експертиза, засягаща хората с увреждания, трябва да им дава шанс, а не по презумпция да ги прави неработоспособни. Това каза за сутрешния блок „Добро утро, България“ на Радио „Фокус“ Минчо Коралски, председател на Агенцията за хора с увреждания (АХУ). Той допълни, че въпреки увреждането си, те трябва да могат да продължат да работят, а не умишлено да бъдат „извадени“ от пазара на труда. „Би следвало да се стимулират както работодателите, така и хората с увреждания. Проблемът не е в работоспособността, а в това, че се налага цялостна смяна на политиката за хора с увреждания. Няма как с 220 лева на месец човек да води нормален начин на живот и ако бъдат спестени някакви средства, то първото, което трябва да се направи, е те да бъдат насочени към тези хора с увреждания, които няма да могат да работят, за да имат достоен живот. Това е всъщност смисълът на цялата реформа“, каза още Минчо Коралски и обясни, че е необходим диалог не с емоции, а с аргументи, за да се постигне справедлива оценка както за възможностите, така и за потребностите на хората с увреждания. Той уточни, че отговорността пред управляващите е да докажат състоятелността на своето твърдение, че целта е подобряване, а не влошаване на качеството на живот и възможностите пред тях.", "date": "2018.04.12", "title": "Минчо Коралски, Агенция за хора с увреждания: Реформата за медицинската експертиза, засягаща хората с увреждания, трябва да им дава шанс, а не по презумпция да ги прави неработоспособни"}
{"url": "http://www.focus-news.net/news/2018/04/12/2510134/blagoevgrad-bez-zatrudneniya-se-izvarshva-dvizhenieto-po-osnovnite-ulitsi-i-bulevardi-v-grada.html", "text": "Без затруднения се извършва движението по основните улици и булеварди в Благоевград, предаде репортер на Радио „Фокус“ – Пирин. В сутрешните часове на деня по-натоварено е движението на кръстовището при „Зърнени храни“. Движението по основните булеварди „Васил Левски“ и „Св. Димитър Солунски“ е обичайно натоварено. Спокоен към този час е трафикът по булевард „Св. Св. Кирил и Методий“, в района на жп гарата и автогарата в областния център, както и на кръстовището под I учебен корпус на Югозападен университет „Неофит Рилски“. През нощта няма регистрирани тежки пътни инциденти в Благоевград. Светофарните уредби навсякъде са в изправност, като преминаването през тях отнема около 2–3 минути. Градския транспорт се движи по разписание и без отклонения от обичайния си маршрут.\r\nЛивия НИНОВА", "date": "2018.04.12", "title": "Благоевград: Без затруднения се извършва движението по основните улици и булеварди в града"}
{"url": "http://www.focus-news.net/news/2018/04/12/2510131/burgas-namalena-do-400-m-e-vidimostta-v-oblastta-zaradi-magla.html", "text": "Намалена е видимостта в Бургаска област до 400 м. заради мъгла. Това съобщи за Радио “Фокус“ - Бургас дежурният в Областно пътно управление - Бургас. Пътните настилки са сухи. Няма затворени пътни участъци. Движението се извършва с нормална интензивност. До 26 април ще бъде затворено за ремонтни дейности и движението на пътни превозни средства по ул. „Даме Груев“, в отсечката от ул. „Струга“ до ул. „Л. Маджаров“.\r\nЯнислава КРЪСТЕВА", "date": "2018.04.12", "title": "Бургас: Намаленa до 400 м. e видимостта в областта заради мъгла"}
{"url": "http://www.focus-news.net/news/2018/04/12/2510121/veliko-tarnovo-savetat-na-evropeyskite-obshtini-i-regioni-shte-zasedava-v-grada.html", "text": "С дискусия „Настоящата и бъдещата ни визия за Европа и Европейския съюз” във Велико Търново започва заседанието на генералните секретари и директори на асоциациите-членки на Съвета на Европейските общини и региони (СЕОР). Това съобщиха от пресцентъра на Община Велико Търново. Организацията (www.ccre.org/) е най-голямата асоциация на местните и регионални власти в Европа. Нейни членове са 60 асоциации на местни и регионални власти от 41 европейски и извън европейски държави. \r\nДомакини на събитието са Националното сдружение на общините в Република България (НСОРБ) и Община Велико Търново. НСОРБ членува в СЕОР от 1997г. Заседанието ще бъде открито в 14.00 ч. в новата зала на Общинския съвет, която се намира на третия етаж в сградата на Община В. Търново.\r\nВ рамките на форума заместник - министърът за Българското председателство на Съвета на ЕС Олег Петков ще представи приоритетите на българското Председателство. Даниел Панов, председател на Управителния съвет (УС) на Националното сдружение на общините в България (НСОРБ) и кмет на Велико Търново, ще запознае гостите с приоритетите и дейността на българските местни власти. Той ще представи информация за участието на НСОРБ и общините в подготовката и провеждането на събитията от регионалното измерение на Председателството. Даниел Панов ще говори за създаването, развиването и задълбочаването на сътрудничеството между местните власти от Западните Балкани, по което Сдружението работи и активно подкрепя aсоциациите на местните власти от Албания, Босна и Херцеговина, Република Сръбска, Косово, Македония, Молдова, Сърбия, Турция, и Черна Гора повече от 20 години. Той ще разясни и важността и безусловната подкрепа на българските общини за продължаването на Политиката на сближаване на Съюза след 2020 г.\r\nГенералният секретар на СЕОР Фредерик Валие ще представи общите и консенсусните позиции по визията на европейските местни и регионални власти за бъдещето на Европа, Кохезионната й политика и бюджетът на Съюза за периода 2021-2027 г. Изпълнителният директор на НСОРБ Силвия Георгиева ще запознае колегите си с дейността, услугите които Сдружението предоставя на членовете си, с изпълнението на съфинансирани от ЕС мащабни проекти за укрепване на капацитета на българските общини. Дебатът по визията за Европа и ЕС ще се модерира от дългогодишния директор на НСОРБ Гинка Чавдарова, която е и почетен гост на форума.\r\nЗа участие в заседанието във Велико Търново пристигат генералните секретари и директорите на двете асоциации на общините и градовете на Австрия, на Фламандските градове и общини от Белгия, на Съюза на градовете и общините от Чешката република, на асоциацията на регионите от Дания, на общините от Естония, на Френската асоциация на общините и регионите, съседите ни от Гръцката и Румънската асоциации на общини, на асоциациите на местните власти от Литва, Люксембург, Обединеното кралство, Холандия, Норвегия, Швеция, Финландия, Испания и от Мрежата на асоциациите на местните власти от Югоизточна Европа (НАЛАС).", "date": "2018.04.12", "title": "Велико Търново: Съветът на Европейските общини и региони ще заседава в града"}
{"url": "http://www.focus-news.net/news/2018/04/12/2510132/shumen-namalena-vidimost-poradi-magla-ima-na-mesta-v-oblastta.html", "text": "Намалена видимост поради мъгла има на места в област Шумен, предаде репортер на Радио „Фокус“ - Шумен. Ограничението на видимостта е между 300 и 500 метра. Пътните настилки са преобладаващо сухи. Няма нови промени в организацията на движение в региона. Ришки проход е отворен без ограничения. Върбишки проход е затворен за всички видове пътни превозни средства.\r\nИвелина ИВАНОВА", "date": "2018.04.12", "title": "Шумен: Намалена видимост поради мъгла има на места в областта"}
{"url": "http://www.focus-news.net/news/2018/04/12/2510106/sputnik-tereza-mey-blagodari-na-petro-poroshenko-za-ekspulsiraneto-na-ruski-diplomati-zaradi-sluchaya-skripal.html", "text": "Британският премиер Тереза Мей благодари на украинския президент Петро Порошенко за експулсирането на 13 руски дипломати заради случая с отравянето на бившия руски агент Сергей Скрипал, съобщи говорител от пресслужбата на британския премиер, предава Sputnik.\r\n„Министър-председателят благодари на президента Порошенко за подкрепата на Украйна и експулсирането на 13 руски дипломати. Тя отбеляза, че това не е само силен знак за солидарност с Великобритания, но и отдаденост към колективната ни сигурност. Министър-председателят подчерта, че широчината и степента на международния отговор на случая в Солзбъри са изпратили ясно съобщение, че зловредните действия на Русия няма да бъдат толерирани“, допълни говорителят.\r\nДвамата лидери обсъдиха инцидента в телефонен разговор. Мей и Порошенко се съгласиха, че инцидентът в Солзбъри е бил „само последният акт от една последователна схема на руско поведение, което демонстрира незачитане на международната правова система“. Британският премиер допълни, че продължителната подкрепа за Украйна е трябвало  да бъде „ключов елемент от отговора на Запада.“ Йонислав Дочев", "date": "2018.04.12", "title": "Sputnik: Тереза Мей благодари на Петро Порошенко за експулсирането на руски дипломати заради случая Скрипал"}
{"url": "http://www.focus-news.net/news/2018/04/12/2510133/plovdiv-aktsiya-za-sabirane-na-staro-elektrichesko-i-elektronno-oborudvane-se-provezhda-v-rayon-yuzhen-v-grada.html", "text": "Акция за събиране на  старо електрическо и електронно оборудване се провежда в район „Южен“ в Пловдив. Това съобщиха за Радио „Фокус“ – Пловдив от районната администрация. Гражданите могат да предават неработещите уреди до 13.00 часа в мобилния пункт, разположен по продължението на бул. „Македония“. Жителите на района могат да предават хладилници, монитори, телефонни апарати, ютии, тостери, телевизори, зарядни устройства и други. За по-големите уреди трябва да се направи заявка към отдел „Екология” на район „Южен”, като е необходимо желаещите да предадат своите уреди да посочат своето име, адрес, телефон и вида на излезлия от употреба уред. В срок до две седмици ще бъдат посетени на адрес и ненужните им уреди ще бъдат взети, като предварително ще бъдат уговорени часа и датата на посещението.", "date": "2018.04.12", "title": "Пловдив: Акция за събиране на старо електрическо и електронно оборудване се провежда в район „Южен“ в града"}
{"url": "http://www.focus-news.net/news/2018/04/12/2510135/veliko-tarnovo-natovareno-e-dvizhenieto-v-tsentara-na-grada-v-sutreshnite-chasove.html", "text": "Натоварено е движението в центъра на Велико Търново в сутрешните часове,  предаде репортер на Радио „Фокус” – Велико Търново. Времето е слънчево. Температурата на въздуха е 12 градуса. Пътните настилки са сухи. Интензивен е трафикът по основните улици и булеварди  – на кръстовището пред Съдебната палата и пред сградата на Пощата, на пътен възел „Качица“ и ул. „Магистрална“ – част от главен път София – Варна. Натоварено е движението и около учебните заведения в града. Всички светофарни уредби работят нормално. Автобусите от градския транспорт се движат по график. Затруднено е движението по някои улици в старата част на града, където се извършва ремонт на водопроводната мрежа. На места трафикът се осъществява в едната лента.\r\nСухи са пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.04.12", "title": "Велико Търново: Натоварено е движението в центъра на града в сутрешните часове"}
{"url": "http://www.focus-news.net/news/2018/04/12/2510129/dzhumhuriet-tereza-mey-schita-che-voennata-namesa-v-siriya-e-speshna-i-nalozhitelna.html", "text": "Премиерът на Великобритания Тереза Мей потвърди, че е готова да вземе решение за военна намеса в Сирия, доуточнява турският вестник „Джумхуриет”. Според неназовани източници на BBC, Тереза Мей счита една военна намеса в Сирия като „спешна и наложителна”. Според тези източници, идеята и целта на Тереза Мей е, „да не бъдат повтаряни още веднъж нападенията с химическо оръжие, за което се твърди, че са извършени в района на Дума край Дамаск”, пише още „Джумхуриет”. Георги Димов", "date": "2018.04.12", "title": "„Джумхуриет”: Тереза Мей счита, че военната намеса в Сирия е \"спешна и наложителна”"}
{"url": "http://www.focus-news.net/news/2018/04/12/2510136/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Без проблеми се извършва движението по останалите пътни артерии в област Благоевград. Това съобщиха за Радио „Фокус“ – Пирин от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Водачите на моторни превозни средства трябва да имат предвид, че движението от км 388+897 до км 389+244 – Кривия тунел на главен път Е-79 се извършва в една лента за движение, поради проучвателно-проектантски работи. Движението на автомобилите се осъществява съгласно поставените пътни знаци и се регулира от сигналисти за времето от 22.00 до 05.00 часа до 17 април.\r\nЛивия НИНОВА", "date": "2018.04.12", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/04/12/2510138/pazardzhik-vavedeno-e-ogranichenie-po-patishtata-peshtera-batak-i-batak-gara-kostandovo-poradi-remont.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. В района на 95 км на автомагистрала „Тракия“, в посока Бургас, движението е в една лента поради аварийно запълване на появили се деформации на пътната настилка с топла асфалтова смес ремонтни дейности. По пътя Пещера – Батак от 154 км до 160 км  движението е в една лента поради аварийно запълване на появили се деформации на пътната настилка с топла асфалтова смес. По пътя  Батак – гара Костандово от 1 км до 16 км се осъществява поетапно в свободната лента поради ремонтни дейности на асфалтовата настилка. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.12", "title": "Пазарджик: Въведено е ограничение по пътищата Пещера - Батак и Батак - гара Костандово поради ремонт"}
{"url": "http://www.focus-news.net/news/2018/04/12/2510139/veliko-tarnovo-dvizhenie-v-uchastak-ot-pat-sevlievo-draganovtsi-se-osashtestvyava-s-povisheno-vnimanie-poradi-izvarshvane-na-stroitelno-montazhni-raboti.html", "text": "Добри са условията за пътуване на територията на област Габрово. Това съобщиха за Радио „Фокус“ – Велико Търново от Областно пътно управление - Габрово. Пътните настилки са сухи. Времето е слънчево. Температурата на въздуха е 8°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи.\r\nДвижението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.04.12", "title": "Велико Търново: Движение в участък от път  Севлиево – Драгановци се осъществява с повишено внимание поради извършване на строително монтажни работи"}
{"url": "http://www.focus-news.net/news/2018/04/12/2510142/pregled-na-osnovnite-temi-v-shumenskiya-pechat.html", "text": "„Хора с увреждания излязоха на протест срещу реформите в ТЕЛК“, е водещото заглавие във вестник „Шуменска заря“. Хора с увреждания излязоха на протест срещу реформите в ТЕЛК. Те са недоволни от идеята за въвеждането на нова система за експертиза на работоспособността, въпреки че във вторник проектът за нови правила беше оттеглен. „Проекти за 545 млн. лв. са изпълнени по Областната стратегия за развитие“, информира ежедневникът. Планираният финансов ресурс по Областната стратегия за развитие на област Шумен за периода 2014-2020 г. е 332 000 000 лв. От отчетеното по време на Областния съвет за развитие стана ясно, че всъщност стойността на изпълнените проекти е 545 684 000 лв., което е изпълнение с 365 %. „Малчугани станаха лесовъди за един ден“, пише вестникът. Близо 200 деца от II ОУ „Д-р Петър Берон“ и III ОУ „Димитър Благоев“ в Шумен се включиха днес в инициативата „Лесовъд за един ден“, която традиционно се провежда в началото на месец април, след Седмицата на гората. Празникът организираха Североизточното държавно предприятие, ДГС- Шумен, РДГ-Шумен, Природния парк „Шуменско плато“ и горски педагози от ШУ „Епископ Константин Преславски“, ОДК, ДГС-Смядово и ДЛС-Паламара. Децата поздрави директорът на РДГ инж. Емил Гелов. „Празници на детската книга и изкуствата за деца“, съобщава всекидневникът. От 13 до 25 април Регионалната библиотека „Стилиян Чилингиров” в Шумен организира традиционните Празници на детската книга и изкуствата за деца. „РИОСВ извърши 107 проверки“, е друго заглавие в броя. Експертите на РИОСВ – Шумен извършиха през месец март 107 проверки: 70 планови и 37 извънредни. Осем сигнала бяха получени в екоинспекцията, като по 6 от тях за извършени проверки на място, а по 2 сигнала са изпратени писма по компетентност. „Проблем в Шуменско са реките след язовирите. Не язовирите, а реките, в които се вливат водите им, са опасни\", това стана ясно от изказването на Наско Канавров от Агенцията за държавен и метрологичен надзор. От неговия пример, който даде пред Областния съвет за намаляване риска от бедствия, се разбра, че ако язовир „Каравелово“ прелее и селото се наводни, виновен няма да е язовирът. Така образно той представи рискът, който се крие в непочистените речни корита.", "date": "2018.04.12", "title": "Преглед на основните теми в шуменския печат"}
{"url": "http://www.focus-news.net/news/2018/04/12/2510144/pregled-na-osnovnite-temi-v-burgaskiya-pechat.html", "text": "„Бургас потъна в скръб“ е водещото заглавие на всекидневника „Черноморски фар“.„Отиде си патриархът на българската естрада Тончо Русев“ и „По идея на „Черноморски фар“ Общината посвещава рецитала на тазгодишния конкурс „Бургас и морето“ на именития музикант\" са двете подзаглавия в статията. На последния Никулден бургазлията Тончо Русев стана първият „Кавалер на Сребърният кръст на Свети Николай“ за изключителните си заслуги. “Африканска чума заплашва свинете“ е другото заглавие на ежедневника. Цените на разрешително за индивидуален лов на дива свиня са свалени от 30 лева на 1 лев по разпореждане на министъра на земеделието и храните. Това е във връзка със зачестилите случаи в Европа на болестта „Африканска чума по свинете“, пише още в статията. „Лекари преглеждат и консултират безплатно на 21 и 22 април“ се чете на страниците на ежедневника. Изследвания, прегледи, консултации с лекари, психолози, природна и алтернативна медицина, биокозметика, над 100 атрактивни награди и много забавления за деца и възрастни. Интервюто в днешния брой е с Проф. Светозар Бенчев, НХА, като заглавието е: „Във филиала на Художествената академия ще преподават едни от най – известните имена в научните среди“.", "date": "2018.04.12", "title": "Преглед на основните теми в бургаския печат"}
{"url": "http://www.focus-news.net/news/2018/04/12/2510143/pazardzhik-vav-velingrad-shte-bade-preustanoveno-vodopodavaneto-poradi-planova-profilaktika-na-vodoprovod.html", "text": "Във Велинград ще бъде преустановено водоподаването до 17.00 часа днес поради планова профилактика на водопровод „Дюкера“. Това съобщи за Радио „Фокус“ – Пазарджик Бояна Кирилова, експерт в Общината. Водопровод „Дюкера“ захранва Велинград с водни количества за питейно-битови цели. В рамките на деня ще бъде извършена и профилактика на утаителните шахти. От водоснабдителното дружество в курорта се извиняват на абонатите си за причиненото неудобство.\r\nАлбена ЖИЛЕКОВА", "date": "2018.04.12", "title": "Пазарджик: Във Велинград ще бъде преустановено водоподаването поради планова профилактика на водопровод"}
{"url": "http://www.focus-news.net/news/2018/04/12/2510146/burgas-poklonenieto-pred-tlennite-ostanki-na-kompozitora-toncho-rusev-shte-bade-v-zala-balgariya-na-13-april.html", "text": "Роднини, приятели и познати ще си вземат последно сбогом с големия български композитор Тончо Русев в петък. Това съобщиха от пресцентъра на Община Бургас. Поклонението пред тленните останки на композитора Тончо Русев ще бъде на 13 април 2018 г. от 10.00 до 12.00 часа във фоайето на Зала „България“ и от 13.00 часа в църквата „Свети Седмочисленици“ в град София. Изтъкнатият бургаски творец почина на 10 април след продължително боледуване.", "date": "2018.04.12", "title": "Бургас: Поклонението пред тленните останки на композитора Тончо Русев ще бъде в Зала „България“ на 13 април"}
{"url": "http://www.focus-news.net/news/2018/04/12/2510140/prof-nikolay-prodanov-zam-ministar-na-pravosadieto-sluchayat-v-plovdiv-ne-e-byagstvo-ot-zatvora-a-otklonenie-ot-raboten-obekt.html", "text": "Случаят в Пловдив не е бягство от затвора, а отклонение от работен обект. Това каза зам.-министърът на правосъдието проф. Николай Проданов в предаването „Здравей, България“ по Нова телевизия по повод бягството от общежитие към Пловдивския затвор на 42-годишен мъж с присъда за разпространение на наркотици. “Целият този случай за пореден път показва, че нашата общественост е много слабо запозната с основни принципи на изпълнение на наказанието. Затворнишкото общежитие от открит тип не е в точния смисъл на думата затвор, поне в този смисъл, който го разбира обществото. Това не е бягство. Това е отклонение от външен работен обект”, обясни проф. Николай Проданов. По думите му това е един предварително и умишлено заложен риск, защото се търси баланс между неизбежните отклонявания на такива лишени от свобода и необходимостта тези хора, които представляват ниска обществена опасност, да не се откъсват изцяло от обществото. „Защото опасността, когато един човек със сравнително ниска присъда попадне в място за лишаване от свобода, той да се превърне в един много сериозен престъпник е огромна. Заради това е този режим на работа без охрана на външни обекти. Дори според нашия закон съществува възможността при определи обстоятелства някои лишени от свобода да нощуват извън района на затворническите общежития“, обясни зам.-министърът. По думите му законът съответства на европейските стандарти и последните промени в него са вкарани преди 1 година. „Благодарение на този закон ние в момента имаме много сериозно подобрение в ситуацията пред Европейския съд по правата на човека“, отбеляза още той.", "date": "2018.04.12", "title": "Проф. Николай Проданов, зам.-министър на правосъдието: Случаят в Пловдив не е бягство от затвора, а отклонение от работен обект"}
{"url": "http://www.focus-news.net/news/2018/04/12/2510151/pernik-zapochna-izgrazhdaneto-na-900-metra-bitova-kanalizatsiya-v-grada.html", "text": "Започна изграждането на 900 метра битова канализация в района на жилищните сгради под Енергото в Перник. Това съобщиха от пресцентъра на Общината. Тя ще обхване улиците - „Делниче“,“Чинар“, „Липа“, „Бор“ и  „Незабравка“. Инвестицията е в размер на 500 000 лв., а финансирането се осъществява от Предприятието за управление на дейностите по опазване на околната среда (ПУДООС) по изготвен проект от Община Перник. \r\nОбектът беше инспектиран от кмета Вяра Церовска и нейния заместник Владислав Караилиев, които на място видяха докъде са стигнали нещата с изграждането на канализацията. \r\n„От 20 години искаме тази канализация и всяка управа ни обещаваше, но не се случваше. Много сме доволни, че доживяхме това да стане, защото е много голям проблем. Има септични ями, които много трудно се поддържат, преливат и създават проблеми“, казаха местните жители и благодариха на сегашното общинско ръководство. \r\nНовоизградената битова канализация ще се включи в канализацията на кв. „Васил Левски“ и кв. „Калкас“.", "date": "2018.04.12", "title": "Перник: Започна изграждането на 900 метра битова канализация в града"}
{"url": "http://www.focus-news.net/news/2018/04/12/2510137/darzhavniyat-departament-na-sasht-saobshtava-za-balgarin-arestuvan-za-nezakonno-iznasyane-na-zabraneni-predmeti-v-siriya.html", "text": "Българин е арестуван за опит за измама на правителството на САЩ и незаконно изнасяне на забранени предмети в Сирия, се казва в съобщение, публикувано на официалната интернет страница на Държавния департамент на САЩ.\r\nЖеляз Андреев, 29-годишен гражданин на България, е бил арестуван на основание т.нар. червена бележка на Интерпол. Обвинението срещу него са: заговор за измама на правителството на САЩ и нарушения на ембаргото на Сирия чрез търговия. Андреев е обвинен в заговор за нарушаване на регламенти чрез износ на стоки за Сирия с двойно предназначение, т.е. годни и за военно приложение.\r\nСпоред съдебни документи Андреев е работил в българския офис на AW-Tronics, експортна компания в Маями, щата Флорида, която доставя различни части и оборудване за Syrian Arab Airlines. Тереза Герова", "date": "2018.04.12", "title": "Държавният департамент на САЩ съобщава за българин, арестуван за незаконно изнасяне на забранени предмети в Сирия"}
{"url": "http://www.focus-news.net/news/2018/04/12/2510150/tsarygrad-tv-rusiya-s-kakvi-orazhiya-sasht-biha-udarili-siriyai.html", "text": "Президентът на САЩ обяви решимостта си да нанесе удар по Сирия. А с какво оръжие именно? И ако положението достигне до отговор от страна на Русия, то с какво ще отговори тя? Върху това размишляват военните експерти, цитирани от руската телевизия „Царьград ТВ“.\r\nДоналд Тръмп в сряда публикува милитаристичен коментар в социалната мрежа „Туитър“: „Русия обещава да сваля всяка ракета, всички ракети, изстреляни по Сирия. Подготви се, Русия, защото те ще пристигат – хубави, нови и „умни“. Вие не трябва да сте партньори с убиващото с газ животно, което убива своя народ и се наслаждава на това“, написа президентът на САЩ.\r\nАко Западът нанесе удар, тогава с какво? Ако Тръмп обещава просто „нови и умни“ ракети, то американското издание The National Interest вече разкри конкретните названия – това ще бъдат „Томахоук“ и AGM-86С.\r\nТе в момента са на въоръжение в следните американски кораби в близост до театъра на бойните действия: ракетните ескадрени миноносци клас „Арли Бърк“ – „Доналд Кук\" (DDG-75) и „Карни“ (DDG-64), атомните подводници „Джорджия“ (SSGN 729) клас „Охайо“ и „Джон Уорнър“ (SSN-785) клас „Вирджиния“.\r\nОсвен това, по данни на пресата, близо до театъра на бойните действия се намират десантният хеликоптероносач клас „Иво Джима“ „Триполи“  (LPH-10), а също така френската фрегата D650.С какво възнамеряват да стрелят\r\nКакво представляват основните ударни инструменти на тази групировки – многоцелевите крилати ракети за универсално базиране „Томахоук“ и крилатата ракета с въздушно изстрелване AGM-86?\r\nИ двете са доста стари, разработването им започва още през 70-те години. Въпреки това те са добри ракети, при това неведнъж модернизирани.\r\nОсновната е, разбира се, „Томахоук“. На първо място тя е универсална, докато за изстрелването на AGM-86 е приспособен единствено стратегическият бомбардировач В-52, а на второ място те са многобройни и добре отработени.\r\nОсновната особеност на тази ракета е възможността да извършва полета на пределно малка височина със следване на релефа на местността. Към достойнствата ѝ се отнася високата точност, доброто равнище на маскировка от инфрачервено, радио и визуално откриване,  както и значителния обхват на действие – до 2500 км.\r\nНедостатъците ѝ, между другото са също сериозни – особено при настоящите руски средства за радиоелектронна борба: уязвимост на радиовисотомера към радарно заглушаване, малка скорост на полета – дозвукова, относително голяма забележимост за средствата за ПРО. Не е трудно да се свалят тези ракети, което го прави, например Югославия или да се отклонят, както демонстрира последният удар по Сирия, когато до целта достигнаха не повече от половината изстреляни ракети, а реални щети нанесоха едва една пета от тях.\r\nЩо се отнася до AGM-86C CALCM, то обхватът ѝ е 200-400 км, скоростта е също дозвукова, мощността и е до 1,5 тона тротил (според модификацията). Хубава ракета, мощна, но да кажем просто, че не е най-силния съперник за руската С-400 с нейния обхват за откриване на цели от 600 км. и гранична зона за прикритие от 400 км. Системите за радиоелектронна борба на Русия изобщо не оставят шанс на американските ракети – всички помнят как онзи прословут ескадрен миноносец „Доналд Кук“ бе заслепен, оглушен и доведен до неуправляемо състояние чрез Л-175В „Хибин“, напълно заглушил през 2014 г. електронната активност на американския кораб. От тогава този комплекс, както бе обявено е допълнително модернизиран и възможностите му са се повишили.\r\nА и „Хибин“ е малогабаритен комплекс за самолети. А в Сирия, както се съобщава е разгърнат и комплекса за радиоелектронна борба „Красуха-4“. Характеристиките му са засекретени, но казват, че са в пъти по-големи отколкото на „Хибин“.Самолети и прочее дреболии\r\nОсвен това в медиите се твърди, че в удара могат да бъдат задействани ударни самолети на западната коалиция.\r\nЗасега самолетоносачните групи на САЩ не трябва да се броят. Съобщава се единствено, че от САЩ към Средиземно море се движи ударна група начело със самолетоносача „Хари Труман“. Той ще достигне до театъра на бойни действия най-много след 10 дни. А тогава или всичко ще бъде решено, или тази самолетоносачна ударна група ще изиграе същата роля като другите самолетоносачни ударни групи, приближаващи Северна Корея – поперчиха се, сплашваха, проведоха учения и тихо се разпръснаха по Тихия океан.\r\nНо при удара могат да бъдат задействани и американски и британски (ако последните се решат на това) самолети. Но техните характеристики са известни, особено в сравнение с руските самолети. Описани са редица случаи, когато най-новите прехвалени Ф-22 и Ф-35 предпочитат да бягат при приближаване на руския Су-34. Не са страшен противник и за батареите за ПРО С-400 и дори С-300.\r\nНе, никой не спори обратното -  средствата за ПРО си  имат своите ограничения. На първо място, така да се каже, количествени: срещу масивна атака от голям брой крилати ракети, те не могат да устоят. Просто ще бъдат потопени от числено превъзходство.\r\nНо кой казва, че руските военни ще чакат да бъдат смазани от числено превъзходство? Началникът на Генералния щаб, генерал Герасимов, не каза напразно, че ще се свалят не само ракети, но и техните преносители. Какъв е смисълът да чакаш, докато ескадреният миноносец презарежда своите пускови установки, когато две ракети „Оникс“ или  един „Калибър“  стигат, за да спасиш екипажа му от работа? А нали има и самолети, които могат да се снабдят с противокорабни ракети Х-35. С тях всичко, което е до 5000 тона водоизместимост, надеждно ще се премести на дъното на морето.\r\nНо самолетите биват снабдявани обикновено с две ракети.   Виктор Турмаков", "date": "2018.04.12", "title": "„Царьград ТВ“ (Русия): С какви оръжия САЩ биха ударили Сирия?"}
{"url": "http://www.focus-news.net/news/2018/04/12/2510149/vidin-natovaren-e-trafikat-na-teritoriyata-na-oblastta.html", "text": "Интензивен е трафикът по републиканската пътна мрежа в областта. Това каза за Радио „Фокус“ – Видин дежурният служител в Областно пътно управление – Видин. Той посочи, че най-много автомобили се движат по път I-1 Монтана – Видин в посока за граничен пункт „Дунав мост 2“. Натоварено е движението в участъка Видин – Дунавци. Във Видин трафикът е интензивен на входно изходните артерии на града и по бул. „Панония“. В централната градска част пред някои от светофарите се образуват задръствания.\r\nАнна ЛОЗАНОВА", "date": "2018.04.12", "title": "Видин: Натоварен е трафикът на територията на областта"}
{"url": "http://www.focus-news.net/news/2018/04/12/2510155/protothema-rayanear-spira-vatreshnite-poleti-v-gartsiya.html", "text": "С изненадващо решение нискобюджетната авиокомпания „Райънеър“ обяви решението си да спре вътрешните полети в Гърция, с изключение на тези до Миконос, Санторини и Солун, съобщава електронното издание Protothema.\r\nКомпанията реши да изтегли два от своите самолети в Германия от 1 юни. Базата на „Райънеър“ в Ханя на остров Крит също ще бъде затворена. \r\nАвикомпанията обясни решението си по следния начин: „За съжаление таксите за гръцките летища в по-голямата си част насърчават маршрути само през лятото и само с международни дестинации, което изисква по-малко самолети в Гърция. Следователно, два самолета ще бъдат транспортирани от Гърция до Германия, където те могат да постигнат по-висока възвръщаемост на годишна база. „Райънеър“ остава отворена за дискусии с летищните оператори, за да разработи план за развитие, който да обхваща всички авиокомпании и да поддържа полети през цялата година\".Тереза Герова", "date": "2018.04.12", "title": "Protothema: „Райънеър“ спира вътрешните полети в Гърция"}
{"url": "http://www.focus-news.net/news/2018/04/12/2510152/pazardzhik-natovareno-e-dvizhenieto-po-glaven-pat-i-8-plovdiv-pazardzhik-belovo-kostenets.html", "text": "Натоварено е движението по главен път I-8 Пловдив - Пазарджик - Белово - Костенец, предаде репортер на Радио „Фокус“ – Пазарджик. Движат се много товарни автомобили и в двете посоки. Пътните настилки са сухи. Патрули на „Пътна полиция“ са разположени на изхода на Пазарджик в посока Пловдив и на изхода на града в посока село Звъничево.\r\nАлбена ЖИЛЕКОВА", "date": "2018.04.12", "title": "Пазарджик: Натоварено е движението по главен път I-8 Пловдив - Пазарджик - Белово - Костенец"}
{"url": "http://www.focus-news.net/news/2018/04/12/2510154/nimh-prez-sledvashtite-tri-dni-vodnite-niva-na-rekite-v-zapadnobelomorskiyat-baseyn-shte-se-ponizhavat-ili-shte-ostanat-bez-sashtestveni-izmeneniya.html", "text": "През следващите три дни водните нива на реките в Западнобеломорският басейн ще се понижават или ще останат без съществени изменения, като ще се задържат високи, сочи справка на сайта на Националният институт по метеорология и хидрология към Българската академия на науките. На 13 и 14 април в резултат на снеготопене и на валежи ще има краткотрайни повишения на водните нива на реките в горната част на водосбора на река Места – реките Черна Места, Белишка, Изток. Водните количества ще бъдат под праговете за внимание.", "date": "2018.04.12", "title": "НИМХ: През следващите три дни водните нива на реките в Западнобеломорският басейн ще се понижават или ще останат без съществени изменения"}
{"url": "http://www.focus-news.net/news/2018/04/12/2510148/sliven-vazstanoveno-e-dvizhenieto-pri-km-267-na-avtomagistrala-trakiya-v-posoka-sofiya.html", "text": "Възстановено е движението при км 267 на автомагистрала \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2018.04.12", "title": "Сливен: Възстановено е движението при км 267 на автомагистрала \"Тракия\" в посока София"}
{"url": "http://www.focus-news.net/news/2018/04/12/2510141/zhelyaz-andreev-obvinen-ot-sasht-za-targoviya-sas-siriya-vazmozhno-e-da-si-izmivat-ratsete-s-men.html", "text": "Възможно е да си измиват ръцете с мен. Това каза Желяз Андреев, застрашен от 20 години затвор в САЩ в предаването „Добро утро, България“ по Нова телевизия. Американските власти поискаха неговото екстрадиране, защото според тях 29-годишният мъж умишлено е участвал в заговор за индиректен експорт на стоки от Съединените щати до Сирия, без да са имали разрешение за това.\r\nАндреев заяви, че абсолютно никой не го е предупредил, че има ембарго срещу определени държави: „Постъпих във фирмата през май 2013-а. Бях служителят на най-ниско ниво. Трябваше да се свързвам с различни компании и да ги питам дали имат нужда от авиационни части. Не съм подписвал нито един документ, не съм сключвал договор, не съм виждал нито един от клиентите. Не съм взимал решения, които пряко касаят нарушаване на ембарго\". \r\n„Двамата собственици на компанията и сестра им получиха нищожни присъди в сравнение с първоначално обявените в обвинителния акт. Напълно е възможно в момента да става въпрос за измиване на ръце и те да са сключили сделка с прокуратурата в Щатите\". \r\nПреди година негов бивш колега му казва, че е прочел в български сайт, че срещу бившите им шефове и срещу него е образувано дело. „Не е приятно да видите името си в сайта на правосъдното министерство на САЩ. Свързахме се с българските власти, с омбудсмана. От Външното министерство и от Президентството ни отговориха, че не е постъпвало искане за екстрадиция\", разказа Желяз Андреев.\r\nТой не е правил опит да се свърже със собствениците на компанията.  „48 часа моите адвокати не бяха допуснати до свиждане с мен. Разплаках се, когато рaзбрах за какъв широк обществен отзвук става въпрос\", сподели той.", "date": "2018.04.12", "title": "Желяз Андреев, обвинен от САЩ за търговия със Сирия: Възможно е да си измиват ръцете с мен"}
{"url": "http://www.focus-news.net/news/2018/04/12/2510153/kyustendil-dvizhenieto-v-rayona-na-rilski-manastir-se-osashtestvyava-v-ednata-lenta-zaradi-srutvane-na-skalna-masa.html", "text": "Движението в района на Рилски манастир се осъществява в едната лента заради срутване на скална маса. Това съобщи за Радио „Фокус” – Кюстендил дежурният в Областно пътно управление – Кюстендил. Участъкът е сигнализиран с пътни знаци. Срокът за почистване е до 13 април. Поради изграждане на ново трасе от пътя Бобов дол – Жедна е въведена временна организация на движението. В участък от един километър се усвояват нови площи и се изгражда ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства поради пропадане на пътното платно. Срокът за възстановяване на участъка е 30 юни. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.04.12", "title": "Кюстендил: Движението в района на Рилски манастир се осъществява в едната лента заради срутване на скална маса"}
{"url": "http://www.focus-news.net/news/2018/04/12/2510156/smolyan-suhi-i-prohodimi-sa-patishtata-v-oblastta.html", "text": "Сухи и нормално проходими са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурите са положителни. Продължава работата по пътя квартал \"Устово\" – Смолян, където движението остава ограничено в едната лента заради пропадане на пътното платно. Участъкът се намира на около 1 км след \"Устово\", посока Смолян е и с дължина около 20 метра. Мястото е сигнализирано с пътни знаци. В Смолян автомобилният трафик е по-интензивен по централните улици и входно-изходните артерии на града. През нощта не са получавани сигнали за инциденти по пътищата в областта. По направлението Хвойна – Чепеларе – Соколовци при километър 70 – 76 и при километър 80 – 87 водачите трябва да се движат с повишено внимание заради почистване на пътното платно от пясък. По пътя Девин – Широка лъка, при километър 40 – 50 се извършва машинно почистване на свлечени земни маси и окопи. Движението по пътя Проглед – Пампорово на 2.5 км след разклона, се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. Заради голямото срутище остава затворен пътят Смолян – Средногорци при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем, като движението по двете направления е по-интензивно. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nНели ГЕРГЬОВСКА", "date": "2018.04.12", "title": "Смолян: Сухи и проходими са пътищата в областта"}
{"url": "http://www.focus-news.net/news/2018/04/12/2510158/haskovo-v-dvora-na-ou-sv-sv-kiril-i-metodiy-v-selo-konush-se-bade-posadena-gradina-na-tolerantnostta.html", "text": "В двора на ОУ \"Св. св. Кирил и Методий\" в село Конуш се бъде посадена \"Градина на толерантността\". Това съобщиха от пресцентъра на Община Хасково/b>. Инициативата ще се проведе в 13.00 часа днес в двора на училището. Кампанията е по проект \"Пъстро етно\", а посадъчният материал е осигурен от ОП \"Екопрогрес\".", "date": "2018.04.12", "title": "Хасково: В двора на ОУ \"Св. св. Кирил и Методий\" в село Конуш се бъде посадена \"Градина на толерантността\""}
{"url": "http://www.focus-news.net/news/2018/04/12/2510147/ministar-neno-dimov-shte-promenim-ekotaksite-za-novite-i-starite-avtomobili.html", "text": "Ще променим екотаксите за новите и старите автомобили. Това каза министърът на околната среда и водите Нено Димов в предаването „Денят започва“ по БНТ. Във връзка с проблема с мръсния въздух и резултатите от нещата, които се правят, министър Димов заяви: „Резултати се постигат, но не толкова бързо, колкото би ни се искало. За първи път, поне откакто България е член на ЕС, а може би и изобщо, темата се вдига на толкова високо ниво. Това е принос на Българското председателство, което постави темата на най-високото възможно политическо ниво в сферата на околната среда“. „Първо трябва да е ясно, че този проблем е много сериозен за ЕС, припознава се от всяка една държава. Проблем е като цяло за качеството на живот, проблем, свързан и със здравеопазването и с благосъстоянието“, заяви Нено Димов и допълни, че не може да се намери единно решение. По думите му има различни причини за замърсяването на въздуха в Европа, като даде пример с Кипър, където имат проблем със завишени нива на фини прахови частици, идващи от Сахара. „Трябва да се вземат мерки на четири нива“, призова министър Димов - европейско, национално, местно, лично.\r\n„Забраната да влизат дизелови автомобили на дадена територия води до изкривяване на пазара“, коментира Димов. Според него това изкривяване трябва да бъде регулирано на европейско ниво като част от единния европейски пазар. „Ще прегледаме промяна на екотаксите за автомобилите - за електроавтомобилите няма да има екотакса, за хибридите ще бъде много намалена, за новите коли също ще бъде намалена, тези които са до 5 години ще бъде запазена, а за по-старите ще бъде увеличена“, коментира министър Димов.\r\n„Ще обхванем и тежки превозни средства“, каза Нено Димов и допълни, че над 1 млн. автомобила в България са над 20-годишни. По думите му ще има много завишени изисквания към автомобилите на самия технически преглед от гледна точка на опазването на околната среда.", "date": "2018.04.12", "title": "Министър Нено Димов: Ще променим екотаксите за новите и старите автомобили"}
{"url": "http://www.focus-news.net/news/2018/04/12/2510157/vratsa-78-godishna-peshehodka-e-blasnata-ot-lek-avtomobil-na-ul-gen-leonov.html", "text": "78-годишна пешеходка е блъсната от лек автомобил на ул. “Ген. Леонов“ в града. Това съобщиха от ОДМВР - Враца. Сигналът за инцидента е подаден на 11 април 2018 г. около 16.35 часа. Лек автомобил “Фолксваген Поло“, управляван от 33-годишна жена с инициали З. П. от Враца, при движение на заден ход блъснал 78-годишната пешеходка. Възрастната жена е транспортирана в болница от водача на лекия автомобил. Пробата за алкохол е отрицателна.", "date": "2018.04.12", "title": "Враца: 78-годишна пешеходка е блъсната от лек автомобил на ул. “Ген. Леонов“"}
{"url": "http://www.focus-news.net/news/2018/04/12/2510160/d-r-diana-andreeva-observatoriya-po-ikonomika-i-kultura-evropredsedatelstvoto-na-balgariya-bi-sledvalo-da-izvede-pouki-kade-sme-nie-spryamo-evropeyskite-darzhavi.html", "text": "Европредседателството на България би следвало да изведе поуки къде сме ние спрямо европейските държави. Това каза за сутрешния блок „Добро утро, България“ на Радио „Фокус“ д-р Диана Андреева, директор на Обсерваторията по икономика и култура. Тя добави, че в ЕС има изключително добри модели и практики, които страната ни би могла да прилага и адаптира спрямо необходимостта ни, особено в сферата на културната политика, където се нуждаем от по-устойчиво развитие и алтернативни източници. \r\n„Европредседателството би следвало да изведе поуки и за това каква среда за развитие на културните дейности да бъде създадена. В момента законът за филмовата индустрия е „на масата“, но само с палиативни мерки и конюнктурни изменения, а без качествено изменение, без създаване на нов цялостен модел за развитие на аудио-визуалния сектор, без извеждането на филмовия център извън Министерство на културата, както и без създаване на алтернативни източници, каквато е практиката на всички европейски държави, няма как да бъде създаден устойчив модел за филмовата индустрия у нас“, обясни д-р Диана Андреева. Тя добави, че ключ към успеха на България в културен аспект в рамките на европредседателството и занапред би бил връщане на младата аудитория към българските филмови продукти, както и създаване на места за показ, след като веднъж България се е разделила със същите. Диана Андреева каза още, че председателството на Съвета на ЕС е едновременно предизвикателство, но и много добър шанс както пред българската културна политика, така и пред другите политически сектори у нас.", "date": "2018.04.12", "title": "Д-р Диана Андреева, Обсерватория по икономика и култура: Европредседателството на България би следвало да изведе поуки къде сме ние спрямо европейските държави"}
{"url": "http://www.focus-news.net/news/2018/04/12/2510161/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус\" от Планинска спасителна служба (ПСС) към БЧК. Времето е ясно и тихо. Температурите са между 3 и 10 градуса. От ПСС предупреждават, че над 2000 метра има снежна покривка, която в следобедните часове става на киша. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.12", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/12/2510163/blic-sarbiya-ivitsa-dachich-pya-na-ushe-na-gratskiya-si-kolega-a-toy-imashe-spetsialno-zhelanie.html", "text": "Министърът на външните работи Ивица Дачич подари още една незабравима вечер на свой колега. Този път удостоеният с честта бе първият дипломат на Атина Никос Кодзиас, който по-рано тази седмица бе на посещение в Белград. Именно там Дачич използва случая, за да попее, а Кодзиас се наслаждаваше на песента , която сръбският външен министър му изпя на уше, съобщава източник на електронното издание Blic,  присъствал на събитието, като допълва, че гръцкият министър е имал специално желание.\r\n„Той помоли Дачич да пее „Тамо далеко\", песен, която според Кодзиас е най-хубавата в света, Дачич, разбира се, изпълни желанието му, като се има предвид, че човекът се справя добре с микрофона“, разказва източникът на редакцията. \r\nСлед Белград гръцкият министър продължи своето балканско турне с посещение в Македония. Първият дипломат на Скопие Никола Димитров  не е известен с певчески талант - поне не публично, така че със сигурност няма да пее на Кодзиас.И ако реши да предприеме такава стъпка, той може да му изпълни песента „Едно име имаме!“, е предложението от редакцията на белградското издание.Тереза Герова", "date": "2018.04.12", "title": "Blic (Сърбия): Ивица Дачич пя на уше на гръцкия си колега, а той имаше специално желание"}
{"url": "http://www.focus-news.net/news/2018/04/12/2510159/voislav-shepel-gord-sam-ot-voennite-prestapleniya-i-prestapleniyata-sreshtu-chovechestvoto-gotov-sam-v-badeshte-da-gi-povtorya.html", "text": "Лидерът на опозиционната Сръбска радикална партия Воислав Шешел заяви, че е горд от военните престъпления и престъпленията срещу човечеството, за които бе осъден в Хага, отбелязва скопското електронно издание МКД.\r\nШешел увери, че ще вземе мерки срещу присъдата, тъй като - съгласно думите му, тя не е законна. Причината – в англосаксонското право решението на съда не може да бъде променяно, докато се разглежда жалба по него. \r\nШешел подчерта, че е очевидно, че Апелативната камара на Международния механизъм за наказателните трибунали, която продължи работата на Хагския трибунал, иска да покрие времето в затвора, което той е прекарал – общо 11,5 г. \r\n„Това бе единствената им цел. Не бе установено абсолютно никакво правно основание. Тя (присъдата – бел.р.) е срамна, както и Хагският трибунал като цяло. Всъщност, те не могат да ми наложат присъда, можеха единствено да отменят първоинстанционната или да върнат наново процеса. Няма да се откажа от обжалване, на никаква цена\", категоричен бе Шешел, като същевременно допълни, че е много горд от всички военни престъпления и престъпления срещу човечеството, които му приписват, и че е готов в бъдеще да ги извърши отново.\r\nВоислав Шешел бе признат за виновен и осъден на 10 г. лишаване от свобода от Хага, но въпреки това лидерът на опозиционната Сръбска радикална партия няма да отиде в затвора, тъй като прекара в ареста в Хага 11,5 г. \r\nПрез 2016 г. Шешел бе оправдан по всички обвинения, повдигнати срещу него от Прокуратурата на вече разпуснатия Международен наказателен трибунал за бивша Югославия (МНСБЮ). \r\nАпелативната камара на Международния механизъм за наказателните трибунали, която продължи работата на Хагския трибунал, можеше да потвърди първоинстанционното решение, да го отмени или да отсъди нов процес. По-рано Шешел обяви, че няма да присъства в Хага за четене на присъдата за обжалване.\r\nПървоначално сръбският политик бе оправдан по всички девет обвинения в обвинителния акт, включително за употреба на реч за омраза, подбуждане към военните престъпления в Хърватия и Босна и Херцеговина по време на военни конфликти от 90-те години на миналия век, както и за експулсиране на етнически хървати от северната провинция Войводина в Сърбия. Прокуратурата в Хага обжалва това решение, а Шешел представи писмен отговор на жалбата.Тереза Герова", "date": "2018.04.12", "title": "Воислав Шепел: Горд съм от военните престъпления и престъпленията срещу човечеството, готов съм в бъдеще да ги повторя"}
{"url": "http://www.focus-news.net/news/2018/04/12/2510162/varna-namalena-e-vidimostta-na-mesta-v-oblastta-poradi-magla.html", "text": "Намалена е видимостта на места в областта поради мъгла, предаде репортер на Радио „Фокус“ - Варна. Пътните настилки са предимно сухи, по високите и усойни места е възможно да има мокри пътни участъци. Трафикът по основните направления в област Варна се осъществява нормално. По данни на Агенция „Пътна инфраструктура“ движението от км 376+000 до км 380+000 посока Варна се осъществява с повишено внимание поради почистване на облицован окоп. \r\nДвижението по път Варна – Бургас от км 125+000 до км 165+000 се осъществява с повишено внимание поради монтаж на ограничителни системи. Движението се осъществява в свободната лента съобразно създадената организация. По пътя Кранево – Варна при км 83+100 е ограничено движението на МПС над 10 т. Обходният маршрут е през Кичево – Оброчище. По част от третокласната пътна мрежа в областта се извършват ремонтни дейности. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци.", "date": "2018.04.12", "title": "Варна: Намалена е видимостта на места в областта поради мъгла"}
{"url": "http://www.focus-news.net/news/2018/04/12/2510145/radio-svobodna-evropa-makedoniya-nikos-kodzias-e-v-ohrid-za-treta-sreshta-s-makedonskiya-si-kolega.html", "text": "Министърът на външните работи на Гърция Никос Кодзиас е в Охрид, където в сутрешните часове на деня ще се срещне с македонския си колега Никола Димитров – третата, която двамата провеждат в опит за разрешаване на спора за името, отбелязва  Радио „Свободна Европа“ в македонската си редакция. \r\nПървият дипломат на Атина пристигна в Охрид в следобедните часове на сряда, а по-късно присъства на работна вечеря с Димитров. Двамата министри демонстрираха оптимизъм, надежди за успешни преговори и позитивни резултати и за двете страни. \r\nОчаква се в близко време да бъде организирана и среща между министър-председателите на Гърция и Македония, съответно Алексис Ципрас и Зоран Заев.Тереза Герова", "date": "2018.04.12", "title": "Радио „Свободна Европа“ (Македония): Никос Кодзиас е в Охрид за трета среща с македонския си колега"}
{"url": "http://www.focus-news.net/news/2018/04/12/2510165/burgas-shahmatistkata-na-klub-burgas-64-nurgyul-salimova-stana-dvukraten-shampion-na-balgariya.html", "text": "Блестящ успех на Държавното първенство-индивидуално за девойки и юноши постигна шахматистката на клуб „Бургас-64“ Нургюл Салимова. Това съобщиха от пресцентъра на Община Бургас. Възпитаничката на треньора Живко Желев триумфира с две шампионски титли. Нургюл стана безапелационна победителка при девойките до 16 години в класическия шах, с което доби право за участие в предстоящите Световни и Европейски първенства. Доказателство за безспорната ѝ доминация е активът от 6 точки от 6 възможни. Втората титла дойде по ускорен шах и блиц и в то в конкуренцията на юношите до 16 години. Нургюл Салимова спечели 6.5 точки от 7 партии и доказа, че е един от най-големите таланти в родния шахмат. „Вървим отлично, надяваме се за предстоящите големи и авторитетни състезания в чужбина да набавим необходимите средства“, заяви треньорът на шампионката Живко Жеков. Ефим Кан също от „Бургас-64“ е носител на бронзов медал за момчета до 14 години. Деница Петкова при момичетата до 18 години се класира в призовата шестица.", "date": "2018.04.12", "title": "Бургас: Шахматистката на клуб „Бургас-64“ Нургюл Салимова стана двукратен шампион на България"}
{"url": "http://www.focus-news.net/news/2018/04/12/2510164/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-april.html", "text": "„Софийска вода” временно ще прекъсне водоснабдяването в някои части на столицата на 13 април. Това съобщиха от пресцентъра на дружеството.\r\nВъв връзка с подмяна на сградно водопроводно отклонение до бл. 14 жк. „Бъкстон“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Братя Бъкстон“, бул. „Тодор Каблешков“, ул. „Ген. Александър Суворов“, ул. „Мур“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 14.\r\nВъв връзка с подмяна на водомерен възел на ул. „Родопи“ вилна зона „Мало Бучино“ се налага спиране на водоподаването от 11:00 до 15:00 часа на клиентите на „Софийска вода”, живеещи в района на: ул. „Родопи“ от ул. „Осъм“ до ул. „Янтра“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родопи“ №27.\r\nВъв връзка с подмяна на спирателен кран на ул. „Светослав Тертер“ жк. „Яворов“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Светослав Тертер“ от ул. „Цар Иван Асен II“ до бул. „Цариградско шосе“; ул. „Река Осъм“ от ул. „Светослав Тертер“ до ул. „Николай Ракитин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Река Осъм“ №2.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.12", "title": "„Софийска вода” временно ще прекъсне водоснабдяването в някои части на столицата на 13 април"}
{"url": "http://www.focus-news.net/news/2018/04/12/2510167/miroslav-yanchev-kmet-na-zlatograd-sahranyavaneto-na-etnografski-kompleks-zlatograd-e-misiya-na-obshtinata.html", "text": "От 15 години най-южният град на България е изключително привлекателно място за туристи. Това каза в сутрешния блок „Добро утро, България“ на Радио „Фокус“ кметът на Златоград Мирослав Янчев. Това което привлича хората са многото музеи, уникалния етнографския комплекс, който за да бъде съхранен са въведени специфични показатели на застрояване, което да гарантира, че поколения напред ще се радват на запазена архитектура. „Малко са местата в България, които изглеждат по този начин, както нашият Етнографски комплекс в Златоград. Това се дължи на усилията на всички - на държава, на местна власт, на собственици на къщи, защото да не забравяме, че тези къщи са частна собственост и са паметници на културата с местно значение. Нашата мисия е да съхраним Етнографския комплекс, да съхраним стария град, така както е изглеждал от преди над 150 години. Това е нашата цел“, обясни Мирослав Янчев.\r\nКметът на Златоград добави, че типично за златоградската архитектура са белите къщи с леки наклони на покривите, каменни зидове и специфичните кръгли комини. Той каза още, че туристите могат да посетят музеите, повечето от които частни. Интерес предизвикват Музеят на Делю Войвода и хайдушкото движение, открит миналата година, в който има  ценни експонати, както и паметника на песента \"Излел е Делю Хайдутин\", която лети в космоса. Сред интересните туристически обекти е едно от най-старите килийни училища, което може да се види в двора на църквата, да се посети богатия културен календар сред  красива природа и чист въздух.", "date": "2018.04.12", "title": "Мирослав Янчев, кмет на Златоград: Съхраняването на Етнографски комплекс - Златоград е мисия на Общината"}
{"url": "http://www.focus-news.net/news/2018/04/12/2510166/smolyan-preskonferentsiya-po-proekt-za-obnovyavane-i-energiyna-efektivnost-na-obrazovatelna-infrastruktura-shte-se-provede-v-obshtinata.html", "text": "От 14.00 часа днес в зала 247 в сградата на Община Смолян ще се проведе пресконференция по проект №BG16RFOP001-1.022-0002-C01 „Обновяване и енергийна ефективност на образователна инфраструктура в гр. Смолян“ по процедура за директно предоставяне № BG16RFOP001-1.022 „Изпълнение на интегрирани планове за градско възстановяване и развитие 2014 – 2020 г. – Смолян“ част от процедура № BG16RFOP001-1.001-039 „Изпълнение на интегрирани планове за градско възстановяване и развитие 2014 – 2020 г.“, който се осъществява с финансовата подкрепа на Оперативна програма „Региони в растеж“ 2014 -2020 г., съфинансирана от Европейския съюз чрез Европейския фонд за регионално развитие. Това съобщиха от пресцентъра на Община Смолян.\r\nОбщата цел на проекта е да се подобрят условията за учене и работа в общинска образователна инфраструктура и да се модернизира учебният процес чрез ремонт и рехабилитация на сгради и обновяване на дворни пространства и спортни площадки за четири училища и една детска градина на територията на гр. Смолян.\r\nПроектът е на стойност 6 598 925.21 лв. (шест милиона петстотин деветдесет и осем хиляди деветстотин двадесет и пет лева и двадесет и една стотинки) с продължителност 30 месеца, в рамките на който ще бъдат извършени следните основни дейности:\r\n– Обновяване на дворно пространство и спортни площадки на сградата на VII СОУ   „Отец Паисий“;\r\n– Обновяване на дворно пространство и спортни площадки на ГПЧЕ и VI ОУ „Иван Вазов“;\r\n– Цялостен ремонт на ПМГ „Васил Левски“, включващ енергийна ефективност и Реконструкция на сградата, доставка, обновяване на прилежащо дворно пространство и Изграждане на физкултурен салон и система за видеонаблюдение;\r\n– Основен ремонт и реконструкция на ОДЗ №5 „Буратино“;\r\n– Доставка на обзавеждане и оборудване на петте учебни заведения.\r\nДруги съпътстващи дейности по проекта са упражняване на строителен надзор при изпълнение на строителството, изпълнение на авторски надзор, въвеждане в експлоатация на обектите, изпълнение на дейности за осигуряване на публичност и комуникация, извършване на независим финансов одит и управление и отчитане на проекта.", "date": "2018.04.12", "title": "Смолян: Пресконференция по проект за обновяване и енергийна ефективност на образователна инфраструктура ще се проведе в Общината"}
{"url": "http://www.focus-news.net/news/2018/04/12/2510170/varna-nyakolko-rayona-na-grada-shte-badat-s-narusheno-vodopodavane-zaradi-avariya.html", "text": "Абонатите на части от жк. „Победа“ , кв. „Младост“, кв. „Трошево“ до бул. „Ян Хуняди“ ще останат без вода до 17.00 часа днес заради авария. Това съобщиха за Радио „Фокус“ – Варна от дружество „Водоснабдяване и канализация“ във Варна. С прекъсване във водоснабдяването ще бъдат и абонатите между ул. „Подвис“, ул. „Карамфил“, бул. „Левски“ и ул. „Хр. Смирненски“ до около 17.00 часа. Поради промивка на водоем в с. Тръстиково, може да бъде спряно водоподаването в с. Тръстиково до 17.00 часа.", "date": "2018.04.12", "title": "Варна: Няколко района на града ще бъдат с нарушено водоподаване заради авария"}
{"url": "http://www.focus-news.net/news/2018/04/12/2510169/pregled-na-osnovnite-temi-vav-velikotarnovskiya-pechat.html", "text": "„Великотърновци превземат Истанбул“ е заглавие от областния всекидневник „Янтра Днес”. Велико Търново се изнася в Истанбул през предстоящите почивни дни. Над 10 автобуса с туристи от различни туристически агенции тръгват в четвъртък от старата столица за турския мегаполис, където се провежда Фестивалът на лалето. През целия април Истанбул се превръща в цветна приказка с милиони засадени луковици, които цъфтят из парковете, градините и хълмовете му. През 2017 г., 26,5 милиона лалета от над 160 вида бяха засадени из целия град, които сега са го превърнали във вълшебно място. „Оперетата „Баядерка“ на Калман единствено в търновския театър“ е друго заглавие от ежедневника. МДТ „Константин Кисимов“ е единственият театър у нас, който поставя оперетата „Баядерка“ на Имре Калман. След дълги преговори храмът на Мелпомена във Велико Търново е откупил за една година авторските права за световния бестселър от музикално издателство в Цюрих. От там са предоставили и нотния материал за музикалното заглавие. Според договора 10 на сто от приходите от всички изиграни спектакли на „Баядерка“ трябва да бъдат предоставени на швейцарското издателство. Премиерата на оперетния бисер на търновска сцена ще бъде на 12 и на 18 април от 19.00 часа в голяма зала. „Жандармерия блокира Велико Търново, докараха Жоро Вълев от Ловешкия затвор“ е заглавие от трета страница на ежедневника. „В Златарица изграждат модерна пречиствателна станция за отпадни води“, четем на страница четири в изданието. На страница пет е в публикуван материал със заглавие: „Язовир „Йовковци“ и каскадата в парк „Марно поле“ са сред знаковите обекти на инж. Георги Георгиев“. На страница осем четем интервю с проф. Виолета Йотова, началник на Първа детска клиника при УМБАЛ „Света Марина“ – Варна. „Заради електронните технологии децата говорят все по-трудно“, казва тя пред изданието. На спортната страница на вестник „Янтра Днес“ четем: “Батрович, Мане, Младенович и Григич: за себе си, за “Етър“ и амбициите си“.\r\n„Жандармерия блокира старата столица заради поредната разходка на Георги Вълев и свидетеля му Халил Хасан“ е заглавие от първа страница на другия областен ежедневник “Борба“. За втори път жандармерия, съдебна охрана и полиция похарчиха луди пари за конвой на Георги Вълев и Халил Хасан от Ловешкия затвор. Първият съди криминалния репортер на в. „Борба” за версия, публикувана на 10 януари т.г., че може и да е поръчал убийството на Петър Христов от затвора. Вторият пък му е свидетел, че е припаднал по време на разходка, след като чул по телефона за статията. Тя го разстроила и уронила доброто име на Вълев зад решетките. Самият Халил също е осъден до живот и вече лежи 18 години. Той заяви под клетва в съда, че видял как Вълев припада на 10 януари. Защитата обаче опита да приложи ксерокопие на медицински документ от 15 януари за изписани от лекар в затвора медикаменти! „Правят цветна пешеходна алея със зони за отдих между “Чолаковци“ и “Бузлуджа“ е друга тема от ежедневника. Започна обновлението на инфраструктурата на великотърновския квартал “Чолаковци“. Инвестициите по Оперативна програма “Регионално развитие“ са за почти 2 млн. лв. Ремонтите трябва да приключат до края на есента, информираха от строителната дирекция на Община Велико Търново. Изпълнител е компанията “Политрейд канстръкшън“, която вече работи по настилките на основната улица “Рада Войвода“ и пресечката й “Райчо Николов“. „Над 20 нови хотела и къщи вдигат в Арбанаси, селото се модернизира“, Достойните българи: Д-р Ваня Лъчезарова вярва, че е благословена да помага на хората“, “Общината е против кариерите, които искат д аотварят около Велико Търново“ и “Близо 200 души с увреждания от областта протестираха в София“ са други заглавия от страниците на всекидневника. “Зимните попълнения на “Етър ВТ“ гостуваха в клуб “Седем“, сигурни са, че отборът ще остане в групата“, “С десет души “студентите“ спечелиха регионалното дерби“ и “Изцяло са обновени съблекалня и санитарен възел на стадиона в Дебелец“ са заглавията от спортната страница на изданието.", "date": "2018.04.12", "title": "Преглед на основните теми във великотърновския печат"}
{"url": "http://www.focus-news.net/news/2018/04/12/2510171/veliko-tarnovo-vremenno-shte-bade-spryano-vodobodavaneto-v-chast-ot-grad-zlataritsa-zaradi-planov-remont-na-vodoprovodnata-mrezha.html", "text": "До 17.00 часа ще бъде спряно водободаването за част от град Златарица. Това съобщиха за Радио „Фокус“ – Велико Търново от водоснабдителното дружество. Вода няма да имат абонатите на улиците “Васил Левски“, „Георги Кънев“, „Дунав“, „Баба Тонка“, „Шипка“ и „Георги Димитров“. Причина за преустановяването на водоподаването е планов ремонт на водопроводната мрежа. От дружеството уверяват, че при възможност водоподаването ще бъде възстановено по-рано.\r\nНадежда КРЪСТЕВА", "date": "2018.04.12", "title": "Велико Търново: Временно ще бъде спряно водободаването в част от град Златарица заради планов ремонт на водопроводната мрежа"}
{"url": "http://www.focus-news.net/news/2018/04/12/2510172/pregled-na-osnovnite-temi-vav-varnenskiya-pechat.html", "text": "„Здравната каса ще плаща за протези на пенсионерите“ е водещо заглавие в първа страница на днешният брой на варненският вестник „Черно море“. Като обем стоматологичните услуги, включени в рамковия договор на Здравната каса за 2018 г., са сходни с миналогодишните. Новото е, че от септември тази година се въвежда изработването на една горна и една долна цяла протеза на хора между 65 и 69 години, информира изданието на страница 3. „Сегашният център на Варна е изчерпал възможностите си“, информира броят на страница 2. Доц. д-р арх. Станчо Веков, преподавател във ВСУ „Черноризец Храбър“, гостува в сутрешния блок на тв „Черно море“. Той говори за авторската изложба в Дома на архитекта, която включва плакати за 53 експозиции, показвани в продължение на 18 години. „Обсъждат Европейската стратегия за морски транспорт 2019 – 2028 г.“, четем още в ежедневника. Кметът на Варна Иван Портних проведе работна среща с организаторите на Европейския форум за морски транспорт, който ще се състои във Варна през май. Събитието е част от програмата на българското председателство на Съвета на Европа. „Представят новото статистическо райониране на страната“, е друго заглавие в броя. Заместник-министърът на регионалното развитие и благоустройството и ръководител на управляващия орган на ОПРР Деница Николова ще посети Варна днес. Тя ще участва в заседание на Регионалния съвет за развитие на Североизточен район. „Топдерматолози си дават за 12-и път среща край Варна“, пише още изданието. Националната научнопрактическа конференция “Пролетни варненски дерматологични дни”, организирани от сдружението “Национално дерматологично дружество”, ще се проведе от 12 до 15 април в курортен комплекс „Ривиера“ край Варна. Това е 12-ото издание на медицинския форум, който дава научна среда, изключително полезна за българските специалисти. „Нека бъдем активни за развитието на дерматологията, венерологията и естетичната медицина в България. Споделете своите идеи, опит и знания!“, пише в обръщението си доц. д-р Г. Пехливанов, дм, председател на организационния комитет и шеф на Националното дерматологично дружество.", "date": "2018.04.12", "title": "Преглед на основните теми във варненския печат"}
{"url": "http://www.focus-news.net/news/2018/04/12/2510168/mvr-tehnicheski-problem-zatrudnyava-rabotata-na-granichnite-kontrolno-propuskatelni-punktove-i-na-patna-politsiya.html", "text": "Малко след 9.00 часа днес отново е възникнал технически проблем работата, който възпрепятства работата на граничните контролно-пропускателни пунктове и на секторите „Пътна полиция“ в столицата и в страната. Това съобщиха от пресцентъра на МВР. Специалисти работят по отстраняването му.", "date": "2018.04.12", "title": "МВР: Технически проблем затруднява работата на граничните контролно-пропускателни пунктове и на „Пътна полиция“"}
{"url": "http://www.focus-news.net/news/2018/04/12/2510174/burgas-dvoykata-po-akrobatika-mariela-kostadinov-i-panayot-dimitrov-specheli-kvota-za-letnite-mladezhki-olimpiyski-igri-v-buenos-ayres.html", "text": "Акробатиката на смесени двойки вече е в програмата на Младежките олимпийски игри. Това съобщиха от пресцентъра на Община Бургас. За първи път тази година, на третите летни младежки олимпийски игри в Буенос Айрес (Аржентина) от 11 до 23 септември, в този спорт ще бъдат излъчени олимпийски шампиони за младежи. Квоти за участие в престижните игри получават финалистите на Световното състезание по акробатика за възрастовите групи, което завърши преди ден в Антверпен (Белгия). Бургаската  смесена двойка Мариела Костадинова и Панайот Димитров влезе във финала с 4-ти резултат след квалификациите и зае 4-то място в крайното класиране. В Световното състезание участваха 24 вида от цял свят, като до финала достигнаха състезателите на 8 държави – Казахстан, Русия, Португалия, България, Беларус, Украйна, Израел и Великобритания. След години затишие, българска смесена двойка отново влезе категорично в световния елит! Мариела Костадинова и Панайот Димитров са състезатели на Клуб по спортна акробатика Бургас. С тях работят личният им треньор Гергана Денева, световен шампион за младежи и вицеевропейски шампион за жени, националният треньор Драгомир Драганов и хореографът Диана Колева. Бургаската акробатична школа има категоричен принос за българските успехи на световни и европейски първенства. Нейният създател и дългогодишен старши треньор е Радослав Александров, създал легендарни акробатични видове – абсолютни световни и европейски шампиони. Световно състезание на възрастовите групи.", "date": "2018.04.12", "title": "Бургас: Двойката по акробатика Мариела Костадинов и Панайот Димитров спечели квота за летните младежки олимпийски игри в Буенос Айрес"}
{"url": "http://www.focus-news.net/news/2018/04/12/2510179/kyustendil-turisti-lesovadi-i-detsa-shte-zasadyat-dekorativni-darveta-po-porechieto-na-reka-banshtitsa.html", "text": "Туристи, лесовъди и деца ще засадят декоративни дървета по поречието на река Банщица в Кюстендил. Това съобщи за Радио „Фокус” – Кюстендил Милена Иванова, експерт към Регионална дирекция по горите – Кюстендил. Залесяването е насрочено за 11.45 часа в района на градския плаж. „Традиционното залесяване ще се проведе от двете страни на река Банщица. Залесяването ще бъде с фиданки от липа, махония, явор, върба и чинари и цели облагородяване на региона”, каза Милена Иванова. По думите ѝ инициативата е съвместна с Община Кюстендил и Държавно ловно стопанство „Осогово“.\r\nВенцеслав ИЛЧЕВ", "date": "2018.04.12", "title": "Кюстендил: Туристи, лесовъди и деца ще засадят декоративни дървета по поречието на река Банщица"}
{"url": "http://www.focus-news.net/news/2018/04/12/2510180/nzz-prez-2017-g-e-registriran-spad-na-smartnite-prisadi-i-ekzekutsiite-v-sveta.html", "text": "По данни на правозащитната организация „Амнести Интернешънъл“ през 2017 г. е регистриран спад на смъртните присъди и екзекуциите в света, отбелязва швейцарският вестник Die Neue Zuercher Zeitung.\r\nАктивистите привеждат информация, съгласно която през миналата година са извършени 993 екзекуции, или с четири процента по-малко, в сравнение с данните за 2016 г. Броят на смъртните присъди е намалял със 17% - от 3117 до 2591. Както и в предходните години, и този път в статистиката липсват данни за Китай, тъй като страната държи в тайна данните за смъртното наказание. \r\nЗа 84% извършените екзекуциите са отговорни четири страни: Иран (най-малко 507), Саудитска Арабия (146), Ирак (най-малко 125) и Пакистан (поне 60). Повечето смъртни присъди са издадени - според статистиката на организацията – от Нигерия (621), следвана от Египет (повече от 402) и Бангладеш (повече от 273).\r\nОтбелязва се, че през 2017 г. две държави в света са премахнали смъртното наказание – това са Гвинея и Монголия. Така общият брой на страните, в които не се прилага мярката, стават общо 142, или две трети от всички по света. Тереза Герова", "date": "2018.04.12", "title": "NZZ: През 2017 г. е регистриран спад на смъртните присъди и екзекуциите в света"}
{"url": "http://www.focus-news.net/news/2018/04/12/2510176/blagoevgrad-31-godishen-mazh-e-zadarzhan-za-strelba-s-ognestrelno-orazhie-v-sandanski.html", "text": "31-годишен мъж е задържан за стрелба с огнестрелно оръжие в Сандански. Това съобщиха от ОДМВР - Благоевград. Около 14.50 часа на 11 април 2018 г. в РУ - Сандански е получен сигнал за това, че на бул. “Свобода“ в град Сандански е произведен изстрел с огнестрелно оръжие, в резултат на което са счупени стъклата на лява и дясна задни врати на лек автомобил „Мицубиши Паджеро“. При инцидента няма пострадали хора. След незабавно проведени издирвателни мероприятия от полицейски служители на РУ - Сандански със заповед за задържане до 24 часа е издържан 31-годишен мъж с инициали И. Б. от град Сандански. Уведомена е РП - Сандански. Образувано е досъдебно производство. Работата по случая продължава.", "date": "2018.04.12", "title": "Благоевград: 31-годишен мъж е задържан за стрелба с огнестрелно оръжие в Сандански"}
{"url": "http://www.focus-news.net/news/2018/04/12/2510173/tass-siriyskata-armiya-ustanovi-palen-kontrol-nad-iztochna-guta.html", "text": "Сирийската армия установи пълен контрол над град Дума, намиращ се до този момент в ръцете на групировката „Джейш ал-Ислам“. Така правителствените сили на Дамаск поемат управлението над цяла Източна Гута, последния бастион на опозиционните сили, съобщи пред журналисти началникът на Центъра по примиряване на враждуващите страни в Сирия генерал-майор Юрий Евтушенко, предава TACC.\r\n„Днес (12 април) се случи знаково събитие в историята на Сирийската Арабска Република. Издигането на държавния флаг над сградите в град Дума  бележи контрола над това населено място и следователно - над Източна Гута като цяло\", заяви Евтушенко, като напомни, че считано от четвъртък в града ще бъдат изпратени подразделения на руската военна полиция. Те ще гарантират спазването на реда при предаването на властта в Дума на правителството в Дамаск..Тереза Герова", "date": "2018.04.12", "title": "ТАСС: Сирийската армия установи пълен контрол над Източна Гута"}
{"url": "http://www.focus-news.net/news/2018/04/12/2510178/varna-pristanishteto-e-zatvoreno-za-manevrirane-na-korabi-poradi-magla.html", "text": "Пристанището във Варна е затворено за маневриране на кораби поради мъгла. Това сочи справка на сайта на Дирекция „Ръководство на корабния трафик – Черно море”. Вятърът е с пориви от 2 до 4 м/сек.", "date": "2018.04.12", "title": "Варна: Пристанището е затворено за маневриране на кораби поради мъгла"}
{"url": "http://www.focus-news.net/news/2018/04/12/2510185/noi-sredniyat-osiguritelen-dohod-za-stranata-za-fevruari-2018-g-e-86014-leva.html", "text": "Средният осигурителен доход за страната за февруари 2018 г. е 860.14 лева. Това съобщиха от пресцентъра на Националния осигурителен институт обявява. Средномесечният осигурителен доход за страната за периода от 01 март 2017 г. до 28 февруари 2018 г. е 832.60 лв.\r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец март 2018 г., съгласно чл. 70, ал. 2 от Кодекса за социално осигуряване.", "date": "2018.04.12", "title": "НОИ: Средният осигурителен доход за страната за февруари 2018 г. е 860.14 лева"}
{"url": "http://www.focus-news.net/news/2018/04/12/2510184/sliven-obshtinata-predvizhda-1-milion-leva-za-osnoven-remont-na-ulitsi.html", "text": "1 милион лева за основен ремонт на улици са предвидени в капиталовата програма на Община Сливен. Това съобщиха за Радио „Фокус“ – Сливен от Общината. Около 70 хиляди лева са заделени в бюджета за текущи ремонти на улици в Сливен. Предстои избор на изпълнител на част от ремонтните дейности. Продължава текущият ремонт за възстановяване на пътната настилка по улица „Янко Сакъзов“, транспортния подход към новия гробищен парк, бул. Хаджи Димитър“ – от кръстовището с бул. „Братя Миладинови“ в посока към жп гара. Осъществяват се опити да се подобрят условията за движение, най-вече по направленията, осигуряващи обществен градски транспорт. Ремонт на пътната настилка предстои да се извърши и по бул. „Стефан Стамболов“ и бул. „Г. С. Раковски“. Ще се ремонтират и някои по-малки улици в централната градска част, които обезпечават „Синята зона“.\r\nЛюдмила ЙОРГОВА", "date": "2018.04.12", "title": "Сливен: Общината предвижда 1 милион лева за основен ремонт на улици"}
{"url": "http://www.focus-news.net/news/2018/04/12/2510183/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Около 12 хил. евреи от цял свят ще се включат в  „Марша на живите“, с който всяка година на 12 април, Международния възпоменателен ден на Холокоста, се почитат жертвите на геноцида, извършен от нацисткия режим, припомня германският национален ежедневник Die Frankfurter Allgemeine Zeitung.\r\nПо данни на организаторите тази година броят на участниците в марша от Аушвиц към Биркенау ще бъде рекорден. В събитието ще вземат участие държавният глава на Полша Анджей Дуда и израелският му колега Реувен Ривлин. \r\nОтношенията между двете държави се изостри от началото на годината заради според закон за Холокоста, предложен от управляващите във Варшава. Законопроектът предвижда глоби и санкции за онези, които приписват на полската държава или нейни граждани „публична и противна на фактите\" отговорност или съучастие в престъпленията на нацисткия режим. Критиците обвиниха управляващата партия „Право и справедливост\" (ПиС), че се опитват да прикрият престъпленията, извършени от поляците срещу евреите.\r\n*** С изненадващо решение нискобюджетната авиокомпания „Райънеър“ обяви решението си да спре вътрешните полети в Гърция, с изключение на тези до Миконос, Санторини и Солун, съобщава електронното издание Protothema.\r\nКомпанията реши да изтегли два от своите самолети в Германия от 1 юни. Базата на „Райънеър“ в Ханя на остров Крит също ще бъде затворена. \r\nАвикомпанията обясни решението си по следния начин: „За съжаление таксите за гръцките летища в по-голямата си част насърчават маршрути само през лятото и само с международни дестинации, което изисква по-малко самолети в Гърция. Следователно, два самолета ще бъдат транспортирани от Гърция до Германия, където те могат да постигнат по-висока възвръщаемост на годишна база. „Райънеър“ остава отворена за дискусии с летищните оператори, за да разработи план за развитие, който да обхваща всички авиокомпании и да поддържа полети през цялата година\".\r\n*** Министър-председателят на Израел Бенямин Нетаняху заяви в сряда, че действия в Сирия трябва да се предприемат, докато в същото време Великобритания, САЩ и други съюзници вече се подготвят за военен удар, пише британският всекидневник The Daily Express.\r\nНетаняху коментира химическата атака в гр. Дума при откриването на ежегодните за Израел възпоменания на Холокоста, заявявайки: „Събитията от последни дни ни учат, че заставането срещу злото и агресията е мисия, която стои преди всяко поколение.“\r\n„Видяхме сирийските деца, които бяха избити с химически оръжия. Сърцата ни бяха разбити от ужасяващите гледки“, допълни още той.\r\nИзраел беше обвинен от Сирия, Иран и Русия че стои зад въздушните удари от 9 април, които атакуваха сирийска авиобаза, убивайки 7 иранци и поне 14 души общо. Израел категорично отрича обвиненията.\r\nПокрай увеличаващото се напрежение между Израел и Иран, в сряда президентът на Русия Владимир Путин призова Бенямин Нетаняху да избягва стъпки, които ще увеличат нестабилността в Сирия.\r\nНетаняху, обаче, заяви че Израел ще продължи да се противопоставя на опитите на Иран да увеличи военното си присъствие и влияние в Сирия.\r\n*** По данни на правозащитната организация „Амнести Интернешънъл“ през 2017 г. е регистриран спад на смъртните присъди и екзекуциите в света, отбелязва швейцарският вестник Die Neue Zuercher Zeitung.\r\nАктивистите привеждат информация, съгласно която през миналата година са извършени 993 екзекуции, или с четири процента по-малко, в сравнение с данните за 2016 г. Броят на смъртните присъди е намалял със 17% - от 3117 до 2591. Както и в предходните години, и този път в статистиката липсват данни за Китай, тъй като страната държи в тайна данните за смъртното наказание. \r\nЗа 84% извършените екзекуциите са отговорни четири страни: Иран (най-малко 507), Саудитска Арабия (146), Ирак (най-малко 125) и Пакистан (поне 60). Повечето смъртни присъди са издадени - според статистиката на организацията – от Нигерия (621), следвана от Египет (повече от 402) и Бангладеш (повече от 273).\r\nОтбелязва се, че през 2017 г. две държави в света са премахнали смъртното наказание – това са Гвинея и Монголия. Така общият брой на страните, в които не се прилага мярката, стават общо 142, или две трети от всички по света.\r\n***", "date": "2018.04.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/04/12/2510177/pazardzhik-dvizhenieto-se-izvarshva-v-izprevarvashtata-lenta-po-avtomagistrala-trakiya-pri-km-79-v-posoka-sofiya-poradi-patnotransportno-proizshestvie.html", "text": "Движението се извършва в изпреварващата лента по автомагистрала \"Тракия\", при км 79 в посока София, поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.04.12", "title": "Пазарджик: Движението се извършва в изпреварващата лента по автомагистрала \"Тракия\", при км 79 в посока София, поради пътнотранспортно произшествие"}
{"url": "http://www.focus-news.net/news/2018/04/12/2510186/kyustendil-detsa-shte-predstavyat-svoite-velikdenski-fantazii-v-obshta-izlozhba-v-chitalishte-bratstvo.html", "text": "Деца от Кюстендил ще представят своите великденски фантазии в обща изложба в читалище „Братство”. Това съобщи за Радио „Фокус” – Кюстендил Иван Андонов, председател на читалище „Братство”. Изложбата ще бъде открита от 11.00 часа във фоайето на културната институция. „Децата са от школата по изобразително изкуство към читалището. Миналия месец те показаха своите пролетни трепети в традиционната си пролетна изложба, а сега ще представят ново творчество, но този път на тема Великден”, каза Иван Андонов. По думите му школата по изобразително изкуство е една от многото дейности към читалището, в които са обхванати десетки деца от Кюстендил.\r\nВенцеслав ИЛЧЕВ", "date": "2018.04.12", "title": "Кюстендил: Деца ще представят своите великденски фантазии в обща изложба в читалище „Братство”"}
{"url": "http://www.focus-news.net/news/2018/04/12/2510181/varna-pred-pametnika-na-yuriy-gagarin-v-morskata-gradina-shte-badat-polozheni-ventsi-i-tsvetya-po-povod-mezhdunarodniya-den-na-aviatsiyata-i-kosmonavtikata.html", "text": "Пред паметника на Юрий Гагарин в Морската градина ще бъдат положени венци и цветя по повод Международния ден на авиацията и космонавтиката, предаде репортер на Радио „Фокус“ – Варна. Паметникът на Юрий Гагарин се намира на Алеята на космонавтите в Морската градина близо до Пантеона. Традиция било космонавтите, пристигащи в България, да засаждат по едно иглолистно дръвче. Първото такова е посадено от Юрий Гагарин на 26 май 1961 година. Той поставя началото на традицията. Някогашната сребриста ела, посадена от първия космонавт отдавна е изсъхнала, но някой от иглолистните дървета, посадени от различни космонавти, могат да се видят и днес. Бюст-паметника на Юрий Гагарин е открит с тържествена литургия на 8 октомври 2011 година. Изработен е от бронз и е с височина 56 сантиметра, тежи 50 килограма. Заедно с постамента височината му е 2,30 метра. Скулпторът е Алексей Леонов. Всички разходи по поставянето му са поети от международната благотворителна фондация „Диалог между културите – единен свят“. Варна е единственият град в България, където се открива такъв паметник, но по повод 50-годишния юбилей от първия пилотиран космически полет, такива паметници са открити и в Париж, Лондон, Страсбург,Пекин, Хюстън, Чикаго, Делхи, Астана и Кьолн. Издигането на паметника става с подкрепата на Федералната космическа агенция на Русия, кметството на Москва и Община Варна. Знаменитият руски космонавт е почетен гражданин на Варна, а освен това на 26-и май 1961 година е бил на посещение в града.\r\nВ Алеята на космонавтите са поставени и паметни плочи на българските космонавти Георги Иванов и Александър Александров. Преди няколко години начупените мраморни плочи на летците бяха заменени с други, макар и по-скромни.\r\nМарияна ВАЛЕНТИНОВА", "date": "2018.04.12", "title": "Варна: Пред паметника на Юрий Гагарин в Морската градина ще бъдат положени венци и цветя по повод Международния ден на авиацията и космонавтиката"}
{"url": "http://www.focus-news.net/news/2018/04/12/2510175/varna-s-kosmichesko-pateshestvie-observatoriyata-v-grada-shte-otbelezhi-mezhdunarodniya-den-na-aviatsiyata-i-kosmonavtikata.html", "text": "С поставяне на цветя на Алеята на космонавтите в Морската градина и космическо пътешествие обсерваторията във Варна ще отбележи Международния ден на авиацията и космонавтиката. Това каза в интервю за Радио „Фокус“ – Варна Свежина Димитрова, директор на Народна астрономическа обсерватория и планетариум „Николай Коперник“ във Варна. „На 12 април традиционно отбелязваме Деня на авиацията и космонавтиката. Той се свързва с първия полет на Юрий Гагарин. Обсерваторията отново ще се включи в честването на 12 април. Ще поднесем цветя на Алеята на космонавтите и паметника на Юрий Гагарин. От 11.30 часа сме предвидили за най-малките астрономи-любители, за децата между 5 и 12 години, свободно и безплатно „Космическо пътешествие“. От 15.00 часа за по-големите ще има лекция на Иван Иванов по космонавтика, който ще разкаже за историята на космонавтиката, за развитието на космонавтиката и за мечтите на човек за пътуване до по-далечни дестинации. В 17.00 часа също има лекция за гражданите“, заяви Свежина Димитрова.\r\nМарияна ВАЛЕНТИНОВА", "date": "2018.04.12", "title": "Варна: С космическо пътешествие обсерваторията в града ще отбележи Международния ден на авиацията и космонавтиката"}
{"url": "http://www.focus-news.net/news/2018/04/12/2510190/sport-barselona-i-vezenkov-biyat-s-65-tochki-razlika.html", "text": "Александър Везенков се възползва максимално от игровите минути които получи и даде своя принос в мача срещу Бетис от 27-ия кръг на испанското първенство, завършил 121:56. \r\nРазликата от 65 точки в полза на каталунците е най-голямата в цялата история на ерата “АСВ” в професионалния баскетбол на Иберийския полуостров, стартирала през 1983 година. Вкараните 121 точки са най-много за каталунския тим от 1988 година насам.\r\nСлед този мач Барселона има 19 победи и 8 загуби, докато Бетис е с баланс 7:20.", "date": "2018.04.12", "title": "Спорт: Барселона и Везенков бият с 65 точки разлика"}
{"url": "http://www.focus-news.net/news/2018/04/12/2510189/shumen-zadarzhan-e-39-godishen-mazh-za-proyava-na-agresiya-kam-meditsinski-personal-v-speshnoto-otdelenie-na-mbal-shumen.html", "text": "Задържан е 39-годишен мъж за проява на агресия към медицински персонал в Спешното отделение на МБАЛ - Шумен. Това съобщиха от ОДМВР- Шумен. Вчера в 22.13 часа в оперативната дежурна част на ОДМВР - Шумен е получен сигнал, че пациент във видимо нетрезво състояние е извършил непристойни действия в спешно приемно отделение на МБАЛ - Шумен. На място е изпратен полицейски екип. В хода на първоначалните мероприятия е установено, че 39-годишният с инициали Д. И. от град Шумен е посетил лечебното заведение. При оказване на медицинска помощ е започнал да се държи агресивно и да отправя обиди и закани към медицинския персонал. Задържан е за срок до 24 часа в полицейското управление в Шумен. Започнато е досъдебно производство.", "date": "2018.04.12", "title": "Шумен: Задържан е 39-годишен мъж за проява на агресия към медицински персонал в Спешното отделение на МБАЛ - Шумен"}
{"url": "http://www.focus-news.net/news/2018/04/12/2510191/pazardzhik-provereni-sa-vsichki-yazoviri-na-teritoriyata-na-oblastta-prodalzhavat-da-se-sledyat-vodnite-im-obemi.html", "text": "Информация за техническото и експлоатационно състояние на язовирите на територията на областта след извършените проверки и съгласно Заповед на областния управител от 16 февруари 2018 г., която беше изнесена след планово заседание на Областния щаб за защита при бедствия. Това съобщи за Радио „Фокус“ – Пазарджик Мария Ловчинова, експерт в Областна администрация – Пазарджик. Заседанието беше ръководено от зам. областния управител Йордан Кожухаров, доклади представиха комисар Иван Панайотов – директор на РДПБЗН - Пазарджик, инж. Онник Гюлян от Регионален отдел към Главна дирекция „Надзор на язовирните стени и съоръженията към тях“ и арх. Николай Колев – директор на Дирекция в Областна администрация - Пазарджик. „Националната електрическа компания чрез Предприятие „Язовири и каскади” стопанисва следните големи язовири: Батак, Белмекен, Чаира, Голям Беглик, Беглика, Тошков чарк, Широка поляна. Техническото и експлоатационно състояние е добро и ежедневно се следят водните обеми в тях. От изнесените данни за големите язовири е видно известно завишаване на наличните обеми спрямо същия период на 2017 г., но няма критични стойности. Регулярното изпускане на води се извършва след уведомяване на населените места разположени под язовирните стени и с разрешение на Басейновите дирекции – Източно и Западнобеломорски район и Оперативен център на РДПБЗН - Пазарджик. Напоителни системи – клон Тополница стопанисват язовирите: Тополница, Малка Мътница и Виноградец. Подготвя се актуализация на аварийните планове на язовирите, наличната техника за аварийни ситуации е изправна и аварийните групи имат готовност за реакция при необходимост. Микроязовирите на територията на областта са общо 85 – една част от тях са общински, други са собственост на земеделски кооперации или частна собственост. В общините Стрелча, Панагюрище и Пазарджик има най-голямо повишение на процентното запълване на язовирите спрямо 2017 г, но преливниците са изпълнили предназначението си и са осигурили безпрепятствен отток на водите, няма преливане през короните и съответно разрушаване на язовирни стени. Собствениците и ползвателите на язовири са осигурили резервни обеми, което в съчетание с предприетите действия по почистване на рискови участъци на речни корита и дерета и независимо от значителните количества сняг през зимата, както и падналите дъждове през пролетта, не доведоха до критични ситуации в областта, не се наложи евакуация на жители на населени места и обявяване на бедствено положение“, уточни Ловчинова. През 2018 г., продължава почистването на речните участъци извън границите на урбанизираните територии. Дейностите са възлагат от областния управител съгласно Закона за водите. Почистването се извършва от фирмите безвъзмездно, срещу получаване на почистената прораснала, паднала или застрашена от падане дървесина. През 2017 г. е възложено почистване на 13 участъка на територията на общините Пазарджик, Панагюрище, Пещера, Ракитово, Белово, Брацигово, Стрелча, Лесичово и Сърница. В края на заседанието бяха взети две решения: общините да предоставят на вниманието на Областния щаб за защита при бедствия протоколи от извършения оглед на речните корита в границите на урбанизираните територии и актуализиран списък на лицата извършващи наблюдение на водно стопанските обекти и Напоителни системи – клон Тополница да представят актуална информация за корекцията на реките, които стопанисва, във връзка с необходимостта от почистване на растителност, наноси и възстановяването на диги.\r\nАлбена ЖИЛЕКОВА", "date": "2018.04.12", "title": "Пазарджик: Проверени са всички язовири на територията на областта, продължават да се следят водните им обеми"}
{"url": "http://www.focus-news.net/news/2018/04/12/2510182/burgas-aviomuzeyat-v-grada-shte-otbelezhi-s-praznichna-programa-denya-na-aviatsiyata-i-kosmonavtikata.html", "text": "Авиомузеят в града ще отбележи с празнична програма Деня на авиацията и космонавтиката. Това съобщи за Радио „Фокус“ – Бургас Станислав Мъжгълов, управител на Авиомузей - Бургас. „В един от самолетите ще се презентират няколко теми, свързани с космонавтиката и авиацията. Ще се организират игри и изненади за децата“, каза още той. Мъжгълов добави, че миналата година е изстрелян единственият български спътник в Космоса.\r\nЯнислава КРЪСТЕВА", "date": "2018.04.12", "title": "Бургас: Авиомузеят в града ще отбележи с празнична програма Деня на авиацията и космонавтиката"}
{"url": "http://www.focus-news.net/news/2018/04/12/2510188/sliven-trima-dushi-sa-zaginali-a-edin-e-ranen-pri-katastrofa-na-avtomagistrala-trakiya-v-rayona-na-km-267.html", "text": "Трима души са загинали, а един е ранен при катастрофа на автомагистрала „Тракия“ в района на км 267, съобщиха от ОДМВР – Сливен. Експерти работят по тежкото пътно произшествие,станало в 02.30 часа тази нощ. По първоначални данни лек автомобил „Рено”, който е спрял в аварийната лента, е ударен от лек автомобил „Ауди”. Инцидентът е станал на 267 километър от автомагистралата в посока град София. От произшествието са загинали трима, един е ранен. Обстоятелствата и причините за произшествието са в процес на установяване. Образувано е досъдебно производство.", "date": "2018.04.12", "title": "Сливен: Трима души са загинали, а един е ранен при катастрофа на автомагистрала „Тракия“ в района на км 267"}
{"url": "http://www.focus-news.net/news/2018/04/12/2510187/ministar-valentin-radev-ideyata-na-novata-initsiativa-resceu-e-evropeyskite-grazhdani-da-se-chuvstvat-po-sigurni-pri-bedstviya-i-avarii.html", "text": "Идеята на новата инициатива rescEU е европейските граждани да се чувстват по-сигурни при бедствия и аварии. Това каза министърът на вътрешните работи Валентин Радев след среща с министър-председателя Бойко Борисов и европейския комисар по въпросите на хуманитарната помощ и управлението при кризи Христос Стилианидис, предаде репортер на Агенция „Фокус“.\r\nТой уточни, че срещата е била свързана най-вече с инициативата по създаване на система за взаимопомощ срещу бедствия, аварии, земетресения в Европа - rescEU. „Еврокомисарят Христос Стилианидис сподели с премиера Бойко Борисов надеждата си, че ние ще подкрепим тази инициатива на срещата на върха през юни. Идеята е да направим така, че европейските граждани да се чувстват по-сигурни в битието си при такива бедствия и аварии. Желанието на еврокомисарят е тази инициатива да приключи до края на годината – тоест, в тройката председателство на Естония, България и Австрия. А ние казахме и премиера Бойко Борисов обеща, че идеята е много добра, подкрепя се от България и на всички нива ще направим така, че ако всичко върви добре и се изчистят всички недоразумения между 28-те страни, да внесем такава точка на срещата през юни“, обясни министър Радев.\r\nЦветилена СИМЕОНОВА", "date": "2018.04.12", "title": "Министър Валентин Радев: Идеята на новата инициатива rescEU е европейските граждани да се чувстват по-сигурни при бедствия и аварии"}
{"url": "http://www.focus-news.net/news/2018/04/12/2510196/plovdiv-narusheno-e-vodopodavaneto-v-chetiri-sela-na-teritoriyata-na-oblastta-zaradi-avarii.html", "text": "Нарушено е водоподаването в четири села на територията на Пловдивска област, екипи отстраняват възникналите аварии. Това съобщиха за Радио „Фокус“ – Пловдив от пресцентъра на водоснабдителното дружество за областта. Без вода до отстраняване на авариите са населените места Стряма и Леново, а с частично нарушено водоподаване са селата Труд и Болярци.\r\nЕкипите работят по отстраняването на аварии също в градовете Асеновград, Карлово и Пловдив. Нарушено е водоподаването на територията на град Асеновград заради авария на магистрален водопровод в кв. „Баделема“. Без вода до отстраняване на повредите са и живущите в района на ул. „Земеделска“ в град Карлово, както и абонатите в района на ул. „Густав Вайганд“ в град Пловдив.  Не е посочен краен срок за възстановяване на нормалното водоподаване на засегнатите райони.\r\nТони МИХАЙЛОВ", "date": "2018.04.12", "title": "Пловдив: Нарушено е водоподаването в четири села на територията на областта заради аварии"}
{"url": "http://www.focus-news.net/news/2018/04/12/2510193/pazardzhik-katastrofa-mezhdu-lek-i-tovaren-avtomobil-e-stanala-v-rayona-na-79-km-na-avtomagistrala-trakiya-nyama-postradali.html", "text": "Катастрофа между лек и товарен автомобил е станала в района на 79 км на автомагистрала „Тракия“, няма пострадали. Това съобщи за Радио „Фокус“ – Пазарджик Мирослав Стоянов, говорител на полицейската дирекция. Около 09.00 часа е получен сигналът за пътния инцидент  в района на 79 км от автомагистрала „Тракия“ в платното в посока София. Катастрофата е между лек автомобил „Фолксваген“ и товарен МАН с турска регистрация. Няма пострадали хора, има само материални щети, основно по леката кола. Няма затруднение за движение по автомагистралата.\r\nАлбена ЖИЛЕКОВА", "date": "2018.04.12", "title": "Пазарджик: Катастрофа между лек и товарен автомобил е станала в района на 79 км на автомагистрала „Тракия“, няма пострадали"}
{"url": "http://www.focus-news.net/news/2018/04/12/2510192/slavcho-neykov-ekspert-po-energiyna-politika-parlamentarnata-komisiya-za-prodazhbata-na-chez-veche-zatana-v-nevazmozhnostta-da-se-spravi-sas-zadachata-si.html", "text": "Ясно е, че страстите около продажбата на ЧЕЗ продължават и тепърва предстоят. Нарочната парламентарна комисия по темата вече затъна в невъзможността да се справи със задачата си от гледна точка на определения й от Парламента срок, който формално изтече в края на март тази година. Това казва Славчо Нейков, експерт по енергийна политика, в своя позиция по повод изказването на лидера на БСП Корнелия Нинова във връзка с поисканото от \"ЧЕЗ разпределение България\" и \"ЧЕЗ Електро България\" увеличение на цената на тока от 1 юли 2018г. и поставените от нея въпроси: „Стои ли правителството зад продажбата на ЧЕЗ България на Гинка Върбакова и народът ли ще плати сметката на задкулисието?“. \"Ясно е и че срокът ще бъде продължаван неколкократно. На комисията обаче й предстои да затъне и от гледна точка на резултатността от работата й – въпрос само на време е да  се стигне до поредната политическа гюрултия, евентуално размахване на депутатски писма до прокуратура, ДАНС и т.н., при това за факти, с които те отдавна разполагат. Този мач е игран многократно и е с предизвестен край – а бих казал и с предизвестен крах\", допълва Славчо Нейков.\r\n„Вчера лидерът на БСП г-жа Корнелия Нинова оповести факта, че от ЧЕЗ поискали от КЕВР 51 процента увеличение на нощната тарифа за електроенергия. На базата на тази рутинна за енергийното регулиране стъпка, задължителна за голям брой енергийни дружества, тя поставя два основни въпроса, които нямат нищо общо с цената на тока:\r\n-\tСтои ли държавата зад продажбата на бизнеса на ЧЕЗ в България на ИНЕРКОМ;\r\n-\tНародът ли ще плаща сметката на задкулисието  (предполагам, че се визира темата с продажбата на ЧЕЗ, която беше многократно обявявана като задкулисна).\r\nКаква е логическата връзка, която прави г-жа Нинова, между стандартно заявление за ценообразуване до компетентна държавна институция и продажбата на ЧЕЗ, за мен не е ясно. Ясно е обаче, че в позицията на г-жа Нинова има откровено политически нотки, синтезирани по линията „продажба на бизнес – цена на електрическата енергия“, посочва Славчо Нейков. „Оттук изводите за опити за елементарно политическо манипулиране са лесни – направена е пряка връзка с  увеличаването на цените, но без да се разяснява ролята на държавата в лицето на КЕВР за енергийното регулиране; а именно КЕВР като единствено компетентна институция още не се е произнесла. Така, в случая с подобно изявление каруцата е поставена далече преди коня, защото решение на КЕВР по отношение искането на ЧЕЗ няма. От поднесената от г-жа Нинова информация не е видно и още едно обстоятелство – енергийните дружества не гледат в тавана, когато представят пред КЕВР изчисленията си, свързани с цените, а ги обосновават с факти. По същия начин и КЕВР  обосновава решението си по исканията, каквото и да е то. Отгоре на това законът предвижда и съдебен контрол“, казва още той. По думите му подобно изявление от страна на водещ политик може да се свърже и с опит за политически натиск върху Комисията за повлияване на конкретно нейно решение. „А такава стъпка сама по себе си би била незаконосъобразна, независимо кой е политикът и независимо дали се отнася до ЧЕЗ или до което и да е друго дружество“, заявява още Славчо Нейков.", "date": "2018.04.12", "title": "Славчо Нейков, експерт по енергийна политика: Парламентарната комисия за продажбата на ЧЕЗ вече затъна в невъзможността да се справи със задачата си"}
{"url": "http://www.focus-news.net/news/2018/04/12/2510194/afp-buntovnitsite-v-iztochna-guta-predadoha-tezhkite-si-orazhiya-na-ruskata-voenna-politsiya.html", "text": "Бунтовниците, останали в Източна Гута, са предали тежките си оръжия, предава AFP.\r\n„Бойците от „Джайш ал-Ислам“ предадоха тежките си оръжия на руската военна полиция в град Дума“, съобщиха от базираната в Лондон Сирийска обсерватория за правата на човека (СОЧП).\r\nЛидерът на групировката е напуснал анклава и е пристигнал в контролирана от опозицията територия в Северна Сирия, допълниха от СОЧП.Тереза Герова", "date": "2018.04.12", "title": "AFP: Бунтовниците в Източна Гута предадоха тежките си оръжия на руската военна полиция"}
{"url": "http://www.focus-news.net/news/2018/04/12/2510198/dobrich-ploshtadkata-za-bezvazmezdno-predavane-na-otpadatsi-ot-domakinstvata-e-na-finalen-etap-ot-izgrazhdaneto-si.html", "text": "Площадка за безвъзмездно предаване на отпадъци от домакинствата на територията на Община град Добрич е на финален етап от изграждането си. Това съобщиха от пресцентъра на Общината. Предстои да се изгради нов водопровод до обекта, който освен площадката ще захрани и намиращите се в близост общински терени, отредени за обществено и делово обслужване. Теренът, на който се изгражда площадката, се намира в УПИ I, кв. 41 по плана на жк. „Балик – Йовково – Юг“. Водопроводът ще бъде положен под терен предназначен за изграждане на локално пътно платно. Поради изграждането на самия водопровод  ще бъдат премахнати 12 броя широколистни дървета. Само две от тях са в добро състояние, макар и саморасли. Останалите са в по-голяма или по-малка степен изсъхващи, наранени, заболели или наклонени. Премахването на дърветата ще се извърши от фирма „Пътно строителство“ АД град - Добрич, която е изпълнител на строителните работи на площадката.", "date": "2018.04.12", "title": "Добрич: Площадката за безвъзмездно предаване на отпадъци от домакинствата е на финален етап от изграждането си"}
{"url": "http://www.focus-news.net/news/2018/04/12/2510199/kyustendil-vazpomenatelna-izlozhba-zhivopis-na-simeon-nikolov-shte-bade-predstavena-v-hudozhestvenata-galeriya.html", "text": "Възпоменателна изложба живопис на Симеон Николов ще бъде представена в Кюстендил. Това съобщи за Радио „Фокус” – Кюстендил Бойка Велинова, екскурзовод в Художествена галерия „Владимир Димитров – Майстора” – Кюстендил. Изложбата ще бъде открита от 17.30 часа в културния институт. Тя съдържа картини на Симеон Николов предимно в жанровете натюрморт и пейзаж. „Авторът е роден през 1940 година в село Злогош. Работил е в областта на живописта и приложната графика. Участвал е в множество окръжни, зонални и национални изложби и пленери. Реализирал е четири самостоятелни изложби”, каза Бойка Велинова. Симеон Николов умира през 2013 година, което е повод галерията в Кюстендил да подредени възпоменателна изложба в негова памет.\r\nВенцеслав ИЛЧЕВ", "date": "2018.04.12", "title": "Кюстендил: Възпоменателна изложба живопис на Симеон Николов ще бъде представена в Художествената галерия"}
{"url": "http://www.focus-news.net/news/2018/04/12/2510197/rada-banyalieva-muzey-na-aviatsiyata-krumovo-muzeyat-obogati-fonda-si-sas-snimka-ot-poseshtenieto-na-valentina-tereshkova-v-plovdiv.html", "text": "Музеят на авиацията в Крумово обогати фонда си със снимка от посещението на Валентина Терешкова в Пловдив. Това съобщи за Радио „Фокус” - Пловдив директорът на музея Рада Банялиева. „Снимката е подарена от наш приятел и с нея музеят ни ще бъде обогатен с още едно свидетелство за това как България е била част от космическия свят и продължава да бъде”, каза Банялиева.\r\nЕкспозицията в зала „Космонавтика” на музея представя темите за първите стъпки на човека в Космоса, страната ни като членка на Международната космическа асоциация от 1958 г., приносът ни към астронавтиката с над 30 разработки на космическа апаратура и специалната храна за космонавти. Изложен е и спускаемият апарат на космическия кораб “Съюз-33”, с който са се приземили първият български космонавт Георги Иванов и руският космонавт Николай Рукавишников през април 1979 г. Богат снимков материал отразява подготовката и полета на втория ни космонавт Александър Александров през юни 1988 г.\r\nВъв външната си експозиция музеят разполага с колекция от 66 самолета и вертолета. В нея може да се видят самолети на витловата, реактивната и безмоторната авиация. Интерес представляват реактивните изтребители и изтребители-бомбардировачи МиГ-23 и Су-22\r\nПосетителите могат да видят и транспортните самолети Ли-2, Ил-14, Ан-24, Ан-2, леките свързочни самолети Л-200 „Морава” и самолет Ан-14, изпълнявал редица санитарни задачи из цялата страна.\r\n„Последният самолет Як 40 бе прибавен към колекцията през 2016 година”, посочи Банялиева. „Всички експонати са достатъчно интересни за посетителите ни”, добави тя.\r\nИ тази година Музеят на авиацията отбелязва Международния ден на авиацията и космонавтиката с Ден на отворени врати от 9.00 до 17.00 часа и специална образователна програма „Космическо училище“. Гостите на музея ще разберат как с помощта на аерокосмически и геоинформационни данни може да се документира, опазва и изследва културно-историческото наследство. Проф. Георги Сотиров ще им разкаже за българското участие в усвояването на космоса, а представител на Института по криобиология и хранителни технологии ще запознае публиката как се произвежда космическа храна и как може да я използваме в ежедневието си. „Всички се надяваме през 2019 година Музеят да бъде преместен в Пловдив”, каза още Рада Банялиева.\r\nЦветана ТОНЧЕВА", "date": "2018.04.12", "title": "Рада Банялиева, Музей на авиацията - Крумово: Музеят обогати фонда си със снимка от посещението на Валентина Терешкова в Пловдив"}
{"url": "http://www.focus-news.net/news/2018/04/12/2510195/svezhina-dimitrova-narodna-astronomicheska-observatoriya-varna-nad-170-uchastnitsi-ot-tsyalata-strana-se-vklyuchiha-v-44-tata-natsionalna-mladezhka-astronomicheska-konferentsiya.html", "text": "Над 170 участници от цялата страна са се включили в 44-тата Национална младежка астрономическа конференция, която се проведе във Варна. Това каза в интервю за Радио „Фокус“ – Варна Свежина Димитрова, директор на Народна астрономическа обсерватория и планетариум „Николай Коперник“ във Варна. Тя добави, че конференцията е включена в Националния календар за изяви по интереси на Министерството на образованието. „Отново беше много голям интересът към тази конференция, като се включиха над 170 участници от цялата страна – астрономи, студенти, докторанти и всички те бяха от Института по астрономия към БАН, Софийски университет „Климент Охридски“, обсерваторията в Рожен. Интересно бе представянето на студентка в Университета на Бат, във Великобритания. Имахме наш бивш кръжочник, който разказа и представи работата си в обсерваторията в Ла Палма. Имаше интерес и от представители от Истанбулския университет, Тракийския университет, от представителите на всички обсерватории с много интересни лекции и много интересни доклади – наблюдателни, доклади, които те са подготвяли доста дълго време. Тази конференция беше много успешна, много силна, но от няколко години забелязваме, че има все по-голям интерес от страна и на преподаватели от висши учебни заведения, които идват и слушат тук младите астрономи и съответно им предлагат позиции в техните университети. Тук намират общ език и ги канят като студенти за работа по техни проекти“, заяви Свежина Димитрова.\r\nМарияна ВАЛЕНТИНОВА", "date": "2018.04.12", "title": "Свежина Димитрова, Народна астрономическа обсерватория – Варна: Над 170 участници от цялата страна се включиха в 44-тата Национална младежка астрономическа конференция"}
{"url": "http://www.focus-news.net/news/2018/04/12/2510200/razgrad-nad-6-000-lv-sa-otkradnati-ot-kashta-v-selo-pobit-kamak.html", "text": "Над 6 000 лв. са откраднати от къща в село Побит камък. Това съобщиха от ОДМВР - Разград. Домовата кражба е извършена за времето от 7.30 до 18.00 часа на 11 април. Имотът е собственост на 49-годишен мъж. Откраднати са 32-инчов телевизор „Филипс“, лаптоп „Леново“, хлебопекарна, бензинов трион „Хускварна“, ъглошлайф, 2 дрелки, пистолет за горещ въздух, ловен лък, ловни ножове, оберфреза, храсторез, лентовиден шлайф и хранителни продукти. По случая е образувано досъдебно производство.", "date": "2018.04.12", "title": "Разград: Над 6 000 лв. са откраднати от къща в село Побит камък"}
{"url": "http://www.focus-news.net/news/2018/04/12/2510203/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министърът на външните работи Ивица Дачич подари още една незабравима вечер на свой колега. Този път удостоеният с честта бе първият дипломат на Атина Никос Кодзиас, който по-рано тази седмица бе на посещение в Белград. Именно там Дачич използва случая, за да попее, а Кодзиас се наслаждаваше на песента , която сръбският външен министър му изпя на уше, съобщава източник на електронното издание Blic,  присъствал на събитието, като допълва, че гръцкият министър е имал специално желание.\r\n„Той помоли Дачич да пее „Тамо далеко\", песен, която според Кодзиас е най-хубавата в света, Дачич, разбира се, изпълни желанието му, като се има предвид, че човекът се справя добре с микрофона“, разказва източникът на редакцията. \r\nСлед Белград гръцкият министър продължи своето балканско турне с посещение в Македония. Първият дипломат на Скопие Никола Димитров  не е известен с певчески талант - поне не публично, така че със сигурност няма да пее на Кодзиас.И ако реши да предприеме такава стъпка, той може да му изпълни песента „Едно име имаме!“, е предложението от редакцията на белградското издание.\r\n*** С изненадващо решение нискобюджетната авиокомпания „Райънеър“ обяви решението си да спре вътрешните полети в Гърция, с изключение на тези до Миконос, Санторини и Солун, съобщава електронното издание Protothema.\r\nКомпанията реши да изтегли два от своите самолети в Германия от 1 юни. Базата на „Райънеър“ в Ханя на остров Крит също ще бъде затворена. \r\nАвикомпанията обясни решението си по следния начин: „За съжаление таксите за гръцките летища в по-голямата си част насърчават маршрути само през лятото и само с международни дестинации, което изисква по-малко самолети в Гърция. Следователно, два самолета ще бъдат транспортирани от Гърция до Германия, където те могат да постигнат по-висока възвръщаемост на годишна база. „Райънеър“ остава отворена за дискусии с летищните оператори, за да разработи план за развитие, който да обхваща всички авиокомпании и да поддържа полети през цялата година\".\r\n*** Премиерът на Великобритания Тереза Мей потвърди, че е готова да вземе решение за военна намеса в Сирия, доуточнява турският вестник „Джумхуриет”. Според неназовани източници на BBC, Тереза Мей счита една военна намеса в Сирия като „спешна и наложителна”. Според тези източници, идеята и целта на Тереза Мей е, „да не бъдат повтаряни още веднъж нападенията с химическо оръжие, за което се твърди, че са извършени в района на Дума край Дамаск”, пише още „Джумхуриет”.\r\n*** Лидерът на опозиционната Сръбска радикална партия Воислав Шешел заяви, че е горд от военните престъпления и престъпленията срещу човечеството, за които бе осъден в Хага, отбелязва скопското електронно издание МКД.\r\nШешел увери, че ще вземе мерки срещу присъдата, тъй като - съгласно думите му, тя не е законна. Причината – в англосаксонското право решението на съда не може да бъде променяно, докато се разглежда жалба по него. \r\nШешел подчерта, че е очевидно, че Апелативната камара на Международния механизъм за наказателните трибунали, която продължи работата на Хагския трибунал, иска да покрие времето в затвора, което той е прекарал – общо 11,5 г. \r\n„Това бе единствената им цел. Не бе установено абсолютно никакво правно основание. Тя (присъдата – бел.р.) е срамна, както и Хагският трибунал като цяло. Всъщност, те не могат да ми наложат присъда, можеха единствено да отменят първоинстанционната или да върнат наново процеса. Няма да се откажа от обжалване, на никаква цена\", категоричен бе Шешел, като същевременно допълни, че е много горд от всички военни престъпления и престъпления срещу човечеството, които му приписват, и че е готов в бъдеще да ги извърши отново.\r\nВоислав Шешел бе признат за виновен и осъден на 10 г. лишаване от свобода от Хага, но въпреки това лидерът на опозиционната Сръбска радикална партия няма да отиде в затвора, тъй като прекара в ареста в Хага 11,5 г. \r\nПрез 2016 г. Шешел бе оправдан по всички обвинения, повдигнати срещу него от Прокуратурата на вече разпуснатия Международен наказателен трибунал за бивша Югославия (МНСБЮ). \r\nАпелативната камара на Международния механизъм за наказателните трибунали, която продължи работата на Хагския трибунал, можеше да потвърди първоинстанционното решение, да го отмени или да отсъди нов процес. По-рано Шешел обяви, че няма да присъства в Хага за четене на присъдата за обжалване.\r\nПървоначално сръбският политик бе оправдан по всички девет обвинения в обвинителния акт, включително за употреба на реч за омраза, подбуждане към военните престъпления в Хърватия и Босна и Херцеговина по време на военни конфликти от 90-те години на миналия век, както и за експулсиране на етнически хървати от северната провинция Войводина в Сърбия. Прокуратурата в Хага обжалва това решение, а Шешел представи писмен отговор на жалбата.\r\n***", "date": "2018.04.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/04/12/2510205/lovech-politsay-e-prostrelyan-pri-spetsoperatsiya-po-protivodeystvie-na-narkorazprostranenieto.html", "text": "Униформен полицай от РУ-Ловеч е ранен при спецоперация по противодействие на наркоразпространението, съобщиха от пресцентъра на МВР. Тази сутрин, в района на с. Петревене, Ловешко, е предприета специализирана полицейска операция по противодействие на производството и разпространението на наркотични вещества от служители на ГДНП и ОДМВР-Ловеч. Операцията се провежда под наблюдението на прокуратурата. В хода на действията на адрес в селото, обитател на къщата е стрелял с незаконно притежавано огнестрелно оръжие и е наранил в рамото униформен служител на РУ-Ловеч. На служителя е оказана медицинска помощ, той е настанен за лечение в болница в София. До този момент, в рамките на операцията са неутрализирани и задържани три лица. Процесуално-следствените действия на място продължават и в момента. Открити са наркотични вещества, чийто вид и количество ще се уточнява в рамките на експертизата.", "date": "2018.04.12", "title": "Ловеч: Полицай е прострелян при спецоперация по противодействие на наркоразпространението"}
{"url": "http://www.focus-news.net/news/2018/04/12/2510206/nsi-prez-fevruari-2018-g-v-stranata-sa-funktsionirali-1-883-mesta-za-nastanyavane-s-nad-10-legla-koeto-e-s-28-poveche-ot-sashtiya-period-na-2017-g.html", "text": "През февруари 2018 г. в страната са функционирали 1 883 места за настаняване с над 10 легла - хотели, мотели, къмпинги, хижи и други места за краткосрочно настаняване. Това сочи статистика на Националния статистически институт (НСИ). Броят на стаите в тях е 54.9 хил., а на леглата - 110.7 хиляди. В сравнение с февруари 2017 г. общият брой на местата за настаняване, функционирали през периода, се увеличава с 2.8%, а на леглата в тях - с 0.8%.\r\nОбщият брой на нощувките във всички места за настаняване, регистрирани през февруари\r\n2018 г., е 939.4 хил., или с 3.5% повече в сравнение със същия месец на предходната година, като най-голямо увеличение на нощувките (с 3.9%) се наблюдава в местата за настаняване с 1 и 2 звезди. \r\nПрез февруари 2018 г. в хотелите с 4 и 5 звезди са реализирани 71.7% от общия брой нощувки на чужди граждани и 35.9% - на българи. В местата за настаняване с 3 звезди са осъществени 22.5% от нощувките на чужди граждани и 33.1% - на българи, докато в останалите места за настаняване (с 1 и 2 звезди) те са съответно 5.8 и 31.0%.\r\nБроят на пренощувалите лица в местата за настаняване през февруари 2018 г. се увеличава с 2.1% в сравнение със същия месец на 2017 г. и достига 389.1 хил., като е регистрирано увеличение с 4.6% при чужденците и с 0.7% при българите. Българските граждани, нощували в местата за настаняване през февруари 2018 г., са 252.2 хил. и са реализирали средно по 2.1 нощувки. Чуждите граждани са 136.9 хил., като 72.0% от тях са нощували в хотели с 4 и 5 звезди и са реализирали средно 3.1 нощувки. \r\nОбщата заетост на леглата в местата за настаняване през февруари 2018 г. е 31.1%, като се увеличава с 0.7 процентни пункта в сравнение с февруари 2017 година. Най-висока е заетостта на леглата в хотелите с 4 и 5 звезди - 44.8%, следват местата за настаняване с 3 звезди - 31.2%, и с 1 и 2 звезди - 17.3%. \r\nПриходите от нощувки през февруари 2018 г. достигат 50.2 млн. лв., или с 9.6% повече в сравнение с февруари 2017 година. Регистрирано е увеличение на приходите както от чужди граждани - с 13.5%, така и от български граждани - с 5.1%.", "date": "2018.04.12", "title": "НСИ: През февруари 2018 г. в страната са функционирали 1 883 места за настаняване с над 10 легла, което е с 2.8% повече от същия период на 2017 г."}
{"url": "http://www.focus-news.net/news/2018/04/12/2510207/kyustendil-v-dupnitsa-zapochvat-deynostite-po-provezhdane-na-traditsionniya-panair-umni-petak.html", "text": "В Дупница започват дейностите по провеждане на традиционния панаир „Умни петък”. Това съобщи за Радио „Фокус” – Кюстендил Христо Апостолов, пресаташе на Община Дупница. По думите му провеждането на панаира води началото си от 1923 година и по традиция се провежда в седмицата след Възкресение Христово. „Очакваме много търговци, които ще бъдат разположени на няколко улици в града. Те заплащат и съответната дневна такса. Създадена е необходимата организация по отношение на придвижването на автомобили със специализиран режим на движение по улиците, които заради панаира ще бъдат затворени”, каза Христо Апостолов. По думите му от днес до приключване на панаира ще бъдат забранени за движение улица „Булаир” и улица „Свети Георги”. Крайният срок за въведената временна организация е 14 април.\r\nВенцеслав ИЛЧЕВ", "date": "2018.04.12", "title": "Кюстендил: В Дупница започват дейностите по провеждане на традиционния панаир „Умни петък”"}
{"url": "http://www.focus-news.net/news/2018/04/12/2510204/inzh-mariana-tsekova-zam-kmet-na-smolyan-predvidenite-200-000-lv-za-remont-na-obshtinskata-patna-mrezha-shte-sa-nedostatachni-za-shtetite-sled-zimata.html", "text": "Голяма част от общинската пътна мрежа в общината е с множество нарушени елементи след зимата. Това съобщи за Радио „Фокус“ – Смолян зам.-кметът на Смолян инж. Мариана Цекова. По думите ѝ работни групи от Общината са направили оглед на улиците и пътищата във всички населени места и са констатирани много нарушения на асфалтовото покритие, бордюри, тротоари и канавки. Най-сериозно е положението с канавките, които са запълнени почти изцяло с инертни материали и дървесни остатъци, в следствие на обилните дъждове и ветровала, който се получи след ураганния вятър през януари, поясни инж. Цекова. Тя уточни, че средствата, които Общината е заделила по бюджет за тези ремонти са около 200 000 лв. и ще са недостатъчни, за да се отстранят всички щети, нанесени от зимата. „В сравнение с миналата година ще са необходими много повече средства. С кмета на Смолян сме разговаряли да търсим алтернативно финансиране по един или друг начин. Част от тротоарите в кметствата ще се ремонтират с плочки от обектите, които сега реновираме от ОП „Региони с растеж“, за да може кметовете ги подменят по места и жителите на община Смолян да се движат удобно и безопасно“, посочи инж. Цекова.\r\nТя припомни, че общинската пътна в Смолян мрежа е над 470 км, като Общината поддържа само по един довеждащ път до всяко населено място, които пътища са с номенклатура SML. За всички останали пътища, които водят до малките населени места, се отделят допълнителни средства, за да бъдат дофинансирани, почиствани, снегопочиствани и поддържани, каза още зам.-кметът на Община Смолян.\r\nНели ГЕРГЬОВСКА", "date": "2018.04.12", "title": "Инж. Мариана Цекова, зам.-кмет на Смолян: Предвидените 200 000 лв. за ремонт на общинската пътна мрежа ще са недостатъчни за щетите след зимата"}
{"url": "http://www.focus-news.net/news/2018/04/12/2510208/nsi-prez-perioda-yanuari-fevruari-2018-g-iznosat-na-balgariya-za-treti-strani-e-na-stoynost-2-2409-mln-leva-koeto-e-s-209-po-malko-ot-sashtiya-period-na-2017-g.html", "text": "През периода януари - февруари 2018 г. износът на България за трети страни намалява с 20.9% в сравнение със същия период на предходната година и е на стойност 2 240.9 млн. лева. Това сочи статистика на Националния статистически институт (НСИ). Броят  Основни търговски партньори на България са Турция, Китай, Съединените американски щати, бившата югославска република Македония, Сърбия и Руската федерация, които формират 56.7% от износа за трети страни.\r\nПрез февруари 2018 г. износът на България за трети страни намалява с 24.8% спрямо същия месец на предходната година и е в размер на 1 142.9 млн. лева.\r\nПрез периода януари - февруари 2018 г. при износа на България за трети страни, разпределен според Стандартната външнотърговска класификация, най-голям ръст в сравнение със същия период на 2017 г. е отбелязан в секторите „Машини, оборудване и превозни средства“ (19.9%) и „Артикули, класифицирани главно според вида на материала“ (15.2%). Най-голям спад се наблюдава в секторите „Минерални горива, масла и подобни продукти“ (68.9%) и „Безалкохолни и алкохолни напитки и тютюн“ (52.8%).\r\nВносът на България от трети страни през периода януари - февруари 2018 г. се увеличава с 9.3% в сравнение със същия период на предходната година и е на стойност 3 483.4 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия.\r\nПрез февруари 2018 г. вносът на България от трети страни се увеличава с 2.9% спрямо същия месец на предходната година и е в размер на 1 654.2 млн. лeвa.\r\nПри вноса от трети страни, разпределен според Стандартната външнотърговска класификация, през периода януари - февруари 2018 г. спрямо същия период на 2017 г. най-голямо процентно увеличение е отчетено в секторите „Мазнини, масла и восъци от животински и растителен произход“ (61.0%) и „Машини, оборудване и превозни средства“ (40.8%). Спад се наблюдава само в сектор „Минерални горива, масла и подобни продукти“ (17.1%).\r\nВъншнотърговското салдо (износ FOB - внос CIF) на България с трети страни през периода януари - февруари 2018 г. е отрицателно и е в размер на 1 242.5 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 984.7 млн. лева.\r\nПрез февруари 2018 г. външнотърговското салдо (износ FOB - внос CIF) с трети страни е отрицателно и е на стойност 511.3 млн. лева.Търговия на България с трети страни и ЕС - общо\r\nПрез периода януари - февруари 2018 г. от България са изнесени стоки общо на стойност   8 020.5 млн. лв. и в сравнение със същия период на предходната година износът се увеличава с 2.9%.\r\nПрез февруари 2018 г. общият износ възлиза на 3 828.2 млн. лв. и намалява с 5.3% спрямо същия месец на предходната година.\r\nПрез периода януари - февруари 2018 г. в страната са внесени стоки общо на стойност       9 620.9 млн. лв. (по цени CIF), или с 11.1% повече спрямо същия период на 2017 г.\r\nПрез февруари 2018 г. общият внос се увеличава с 3.1% спрямо същия месец на предходната година и възлиза на 4 565.4 млн. лева.\r\nОбщото външнотърговско салдо (износ FOB - внос CIF) е отрицателно през периода януари - февруари 2018 г. и е на стойност 1 600.4 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - февруари 2018 г. също е отрицателно и е в размер на 992.1 млн. лева. \r\nПрез февруари 2018 г. общото външнотърговско салдо (износ FOB - внос CIF) е отрицателно и е на стойност 737.2 млн. лева. По цени FOB/FOB салдото също е отрицателно и е в размер на 471.2 млн. лева.", "date": "2018.04.12", "title": "НСИ: През периода януари - февруари 2018 г. износът на България за трети страни е на стойност 2 240.9 млн. лева, което е с 20.9% по-малко от същия период на 2017 г."}
{"url": "http://www.focus-news.net/news/2018/04/12/2510202/evrokomisaryat-hristos-stilianidis-balgariya-igrae-vazlova-rolya-za-mehanizma-na-grazhdanska-zashtita-v-evropa-i-vinagi-e-na-parva-liniya-pri-okazvane-na-pomosht.html", "text": "България играе възлова роля за механизма на гражданска защита в Европа и винаги е на първа линия при оказване на помощ. Това каза европейският комисар по въпросите на хуманитарната помощ и управлението при кризи Христос Стилианидис след среща с министър-председателя Бойко Борисов  и министъра на вътрешните работи Валентин Радев, предаде репортер на Агенция „Фокус“.\r\n„С министър-председателя Бойко Борисов имахме много конструктивна среща, като основният акцент в нея беше предложението на Европейската комисия за осъвременяване механизма за спасителни операции. Обсъдихме и други въпроси от геополитическо значение. Напълно съм съгласен с казаното от премиера на България, че природните бедствия от последните години, които бяха от катастрофално естество заради измененията на климата, доказаха, че сега съществуващата система за реакция при извънредни ситуации в Европа вече не отговаря на възникналите потребности“, каза още еврокомисарят и уточни, че трябва да се засили капацитета в цяла Европа за реакции при бедствия – включително при земетресения, при бедствия от химическо естество и др. \r\n„Ние с премиера Бойко Борисов споделяме общото виждане, че наш дълг и задължение е да осигурим по-добра защита за европейските граждани. Акцентът в това отношение трябва да бъде следният – Европа трябва да може да реагира бързо и ефективно и това ще става чрез спасителни операции. С този нов план намерението е да се повиши способността на ЕС като цяло за реакция при бедствия. С новия механизъм rescEU намерението ни е държавите членки да имат право да използват възможностите си за справяне с тези ситуации. Също така сме заложили чрез този нов механизъм и финансови средства и средства за управление, които да са в помощ на държавите. Този нов капацитет е предназначен да бъде в допълнение, а не да замести националния капацитет на страните. Той ще съдейства за цялостно засилване и подобряване на европейската мрежа за безопасност“, каза още Стилианидис.\r\nЕврокомисарят обясни, че е подчертал пред премиера Бойко Борисов, че България вече играе възлова роля по отношение механизма на гражданска защита в Европа и това важи за всички области – било то горски пожари или наводнения. „Искам да подчертая, че България винаги е била на първа линия при предоставянето на помощ чрез европейския механизъм – било то помощ за Гърция, за Турция или за Черна гора, и използвам случая да благодаря на българския народ и на българското правителство. Това е доказателство на практика за реалната солидарност, която съществува в ЕС тогава, когато трябва да се предприемат действия. България играе възлова роля сега - по време на Председателството си, за възможно най-бързото развитие на това предложение за политика. Трябва да направим всичко възможно, за да може да бъде въведена новата система възможно най-скоро, защото не знае – следващото бедствие може вече да ни дебне“, каза още той. \r\nЦветилена СИМЕОНОВА", "date": "2018.04.12", "title": "Еврокомисарят Христос Стилианидис: България играе възлова роля за механизма на гражданска защита в Европа и винаги е на първа линия при оказване на помощ"}
{"url": "http://www.focus-news.net/news/2018/04/12/2510209/dobrich-lovna-pushka-gazov-pistolet-i-patroni-sa-izzeti-pri-proverka-na-chasten-imot-v-selo-kozloduytsi.html", "text": "Гладкоцевна ловна пушка, газов пистолет и патрони са иззети вчера при проверка на частен имот в село Козлодуйци. Това съобщиха от ОДМВР - Добрич. Имотът е обитаван от 53-годишна жена с инициали Г. А. В хода на проверката са установени и иззети по надлежния ред гладкоцевна ловна пушка, газов пистолет и множество патрони. По случая е образувано досъдебно производство.", "date": "2018.04.12", "title": "Добрич: Ловна пушка, газов пистолет и патрони са иззети при проверка на частен имот в село Козлодуйци"}
{"url": "http://www.focus-news.net/news/2018/04/12/2510210/veliko-tarnovo-pozhar-gorya-v-kashta-v-selo-stambolovo-nyama-postradali.html", "text": "Покрив на къща изгоря при пожар в павликенското село Стамболово. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Сигналът за инцидента в имот на ул. „7-ма“ в селото е получен снощи в 23.10 часа. На място е изпратен екип на Районната служба в Павликени с един противопожарен автомобил и трима пожарникари. Пламъците са унищожили 70 кв. м. покривна конструкция и 15 кв. метра каратаван. Пожарникарите са успели да спасят от огъня останалата част от къщата. Пожарът е предизвикан от късо съединение.\r\nНадежда КРЪСТЕВА", "date": "2018.04.12", "title": "Велико Търново: Пожар горя в къща в село Стамболово, няма пострадали"}
{"url": "http://www.focus-news.net/news/2018/04/12/2510211/yens-stoltenberg-za-die-sueddeutsche-zeitung-rusiya-modernizira-yadreniya-si-arsenal-psihologicheskata-bariera-za-izpolzvaneto-mu-namalyava.html", "text": "В интервю за германския вестник Die Sueddeutsche Zeitung генералният секретар на НАТО Йенс Столтенберг предупреди, че Русия модернизира ядрения си арсенал и бариерите за неговото използване намаляват.\r\n„Виждаме страна, която е силно въоръжена, която атакува военно Украйна и която вкара своите войски в Молдова и Грузия против тяхната воля. Москва подкрепя режима на Башар Асад в Сирия. Регистрирахме дори и кибератаки срещу компютърната мрежа на германското правителство. Но това не е всичко, което ни притеснява: Русия модернизира своя ядрен арсенал, а психологическата бариера за неговото използване намалява“, предупреди норвежкият политик. \r\nСъщевременно Столтенберг заяви, че разчита на решителни действия от страна на държавите от НАТО в отношенията си с Русия. „Ще бъде важно да демонстрираме на Москва, че ще има последствия, ако Русия действа така, както в Крим, ако Русия стои зад кибератаки и нарушава международните правила\".\r\nЧрез прехвърлянето на войски на Източния фланг на НАТО Алиансът се стреми към „пропорционален и отбранителен отговор\". Докато поведението на Москва не се промени, „войските остават там, където са, а санкциите остават в сила\", зави Столтенберг, като в същото време увери: „Ние не искаме Студена война. Ако не разговаряме, няма да успеем да разрешим споровете си, нито да подобрим взаимното си разбиране“.Тереза Герова", "date": "2018.04.12", "title": "Йенс Столтенберг за Die Sueddeutsche Zeitung: Русия модернизира ядрения си арсенал, психологическата бариера за използването му намалява"}
{"url": "http://www.focus-news.net/news/2018/04/12/2510212/politichesko-zemetresenie-v-ankara-nezakonno-podslushvan-vatreshen-ministar-sprechkal-se-s-energiyniya-ministar-i-zet-na-erdogan.html", "text": "Мобилните телефони на министъра на вътрешните работи Сюлейман Сойлу са били незаконно подслушвани от подчинената му полиция, пише вестник „Джумхуриет”. След направените разкрития инспектори от вътрешното министерство провеждат две отделни разследвания в Анкара и в Истанбул. Засега са преместени на други длъжности един от заместник-генералните директори на Генералната дирекция по сигурността (ГДС) и 6 полицаи в Анкара и Истанбул. Не е установено точно кой е дал нареждането за подслушване. Публична тайна обаче е противоборството и неприязънта между вътрешния министър Сюлейман Сойлу и министъра на енергетиката Берат Албайрак. Последният е и зет на президента Ердоган, а боричкането е кой от двамата да стане фаворит на държавния глава и лидер на управляващата партия. Преди няколко месеца вътрешният министър изпадна в немилост, дори поиска да подаде оставка, но бе спрян лично от Ердоган, посочва още „Джумхуриет”. Георги Димов", "date": "2018.04.12", "title": "Политическо земетресение в Анкара: Незаконно подслушван вътрешен министър, спречкал се с енергийния министър и зет на Ердоган"}
{"url": "http://www.focus-news.net/news/2018/04/12/2510214/nsi-prez-yanuari-2018-g-iznosat-na-balgariya-za-es-se-uvelichava-s-269-spryamo-sashtiya-mesets-na-2017-g.html", "text": "През януари 2018 г. износът на България за ЕС се увеличава с 26.9% спрямо същия месец на 2017 г. и е в размер на 3 094.3 млн. лева. Това сочи статистика на Националния статистически институт (НСИ). Основни търговски партньори на България са Германия, Италия, Румъния, Гърция, Франция и Нидерландия, които формират 69.1% от износа за държавите членки на ЕС. \r\nПри износа на България за ЕС, разпределен според Стандартната външнотърговска класификация, през януари 2018 г. в сравнение със същия месец на предходната година най-голям ръст е отбелязан в секторите „Необработени (сурови) материали, негодни за консумация (изкл. горивата)“ (93.2%) и „Мазнини, масла и восъци от животински и растителен произход“ (64.5%). Най-голям спад се наблюдава в сектор „Минерални горива, масла и подобни продукти“ (39.0%).\r\nВносът на България от ЕС през януари 2018 г. се увеличава с 21.7% спрямо същия месец на предходната година и е на стойност 3 226.3 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция.\r\nПри вноса от ЕС, разпределен според Стандартната външнотърговска класификация, през януари 2018 г. в сравнение със същия месец на 2017 г. най-голямо процентно увеличение е отчетено в сектор „Минерални горива, масла и подобни продукти“ (48.9%). Намаление не се наблюдава в нито един от секторите.\r\nВъншнотърговското салдо (износ FOB - внос CIF) на България с ЕС за януари 2018 г. е отрицателно и е на стойност 132.0 млн. лева (табл. 1 от приложението). По цени FOB/FOB (след елиминиране на разходите за транспорт и застраховки при внос на стоки) салдото е положително и е в размер на 73.0 млн. лева.", "date": "2018.04.12", "title": "НСИ: През януари 2018 г. износът на България за ЕС се увеличава с 26.9% спрямо същия месец на 2017 г."}
{"url": "http://www.focus-news.net/news/2018/04/12/2510213/blagoevgrad-bez-problemi-se-izvarshva-dvizhenieto-prez-gkpp-ilinden.html", "text": "Без проблеми се извършва движението през ГКПП „Илинден“. Това съобщиха за Радио „Фокус“ – Пирин от Гранична полиция. Интензивен пък е трафикът на ГКПП „Кулата“ на изход за товарни автомобили.\r\nЛивия НИНОВА", "date": "2018.04.12", "title": "Благоевград: Без проблеми се извършва движението през ГКПП „Илинден“"}
{"url": "http://www.focus-news.net/news/2018/04/12/2510220/sport-sporna-duzpa-v-dobavenoto-vreme-prati-real-na-polufinal.html", "text": "Реал Мадрид е на полуфинал в Шампионската лига след победа за италианците с 3:1. Ювентус, който загуби с 0:3 в Италия, водеше до 93-ата минута с 3:0 и срещата отиваше в продължение, но в последните секунди съдията Майкъл Оливър отсъди дузпа за Реал за нарушение на Бенатия срещу Васкес. Кристиано Роналдо изпълни силно и точно и прати своя тим напред в турнира, а освен това вкара своя гол номер 120 в Шампионска лига.\r\nОтсъждането на дузпата предизвика много полемики, а футболистите на Масимилиано Алегри буквално полудяха и започнаха да блъскат съдията. Най-деен бе капитанът Джиджи Буфон, който получи и червен картон.\r\nНа полуфиналите ще играят Реал Мадрид, Байерн Мюнхен, Ливърпул и Рома.", "date": "2018.04.12", "title": "Спорт: Спорна дузпа в добавеното време прати Реал на полуфинал"}
{"url": "http://www.focus-news.net/news/2018/04/12/2510219/obshtina-smolyan-obyavyava-konkurs-rodna-rech-omayna-sladka-za-uchenitsi-ot-1-do-12-klas.html", "text": "Община Смолян, със съдействието на Регионално управление по образованието – Смолян, обявява конкурс „Родна реч, омайна, сладка…“ за ученици от 1 до 12 клас. Целта на организаторите е да стимулират изучаването и съхраняването на родния език сред подрастващите. Това съобщиха от пресцентъра на общината.\r\nСъвременното българско училище e пазител на българското слово. В него учениците изучават българския книжовен език и неговите норми за писане и изговаряне, запознават се с творчеството на големите български поети и писатели. Нашите ученици заедно с техните учители са едни от хранителите и закрилниците на родния ни език.\r\nКонкурсът за учениците на община Смолян ще бъде в две категории:\r\nЗа ученици от 1 до 7  клас:\r\nДа изпратят видеозапис от изпълнение на любимо българско стихотворение (или откъс от него), посветено на родината, на българската реч, на свободата. Записът да е до 3 мин. /може да е направен на мобилен телефон/. Изпълнителите ще бъдат оценявани по следните критерии:\r\nПравилно наизустен текст и логично интерпретиране на основното чувство в творбата;\r\nАртистична активност;\r\nДикция и правоговорни умения;\r\nЗа ученици от 8 до 12  клас:\r\nДа изпратят есе, стихотворение, разказ /по избор/ на тема: „Кои са съвременните пазители на българското слово и писменост?“ Текстът трябва да е с обем от 1 до 3 стандартни страници – едностранно, формат А4, шрифт и размер – Arial 12; разредка 1, 5.\r\nКритерии за оценяване:\r\nПридържане към темата;\r\nОригиналност и креативност;\r\nСила на внушенията и посланията;\r\nЕзикова култура;\r\nСрок и награди:\r\nМатериалите да се изпращат до 10 май на адрес: .\r\nВ двете категории ще бъдат обявени по една специална награда.\r\nНаградите ще бъдат връчени от кмета на община Смолян Николай Мелемов на традиционното награждаване на 24 май. Победителите ще бъдат обявени за „Пазители на българското слово за 2018 г.“ и ще получат плакет и парична награда от община Смолян.\r\nЗа всички останали участници са предвидени поощрителни награди. \r\nКомпетентно жури от община Смолян, РУО на МОН – Смолян и РДТ „Н. Хайтов“ ще оценяват текстовете и видеозаписите на участниците. \r\nЖелаем успех и творческо вдъхновение на всички кандидати!", "date": "2018.04.12", "title": "Община Смолян обявява конкурс „Родна реч, омайна, сладка…“ за ученици от 1 до 12 клас"}
{"url": "http://www.focus-news.net/news/2018/04/12/2510217/haskovo-8-011-kontrabandni-tekstilni-izdeliya-za-blizo-60-000-za-zadarzhani-na-gkpp-kapitan-andreevo.html", "text": "8 011 контрабандни текстилни изделия, част от които със знаци на регистрирани търговски марки, на стойност близо 60 000 лева, задържаха митническите и гранични служители на ГКПП „Капитан Андреево“. Това съобщиха от пресцентъра на Агенция \"Митници\". Контрабандната стока е открита в товарен автомобил с турска регистрация, влизащ в страната от Турция, на 9 април 2018 година. Пред  митническите служители шофьорът е представил редовни документи за превозвана групажна  стока, включваща текстилни изделия и други стоки. Камионът е селектиран за проверка с рентгенова апаратура. \r\nПри последвалата физическа проверка, митническите служители откриват освен декларираната стока, недекларирани 8011 тениски, къси панталони, екипи, суитчъри, дънки. Част от артикулите са със знаци на регистрирани търговски марки. Контрабандната стока е задържана. По случая е образувано досъдебно производство под надзора на Окръжна прокуратура - Хасково.", "date": "2018.04.12", "title": "Хасково: 8 011 контрабандни текстилни изделия за близо 60 000 за задържани на ГКПП „Капитан Андреево“"}
{"url": "http://www.focus-news.net/news/2018/04/12/2510215/zhelyo-boychev-bsp-izpratih-pismo-do-ministerski-savet-s-iskane-premierat-da-izyasni-vodeni-li-sa-razgovori-s-cheshkoto-pravitelstvoto-ili-s-chez.html", "text": "Част от въпросите останаха без отговор. Във вторник съм изпратил писмо до МС, в което моля да бъде изяснено водени ли са разговори с чешкото правителството или с ЧЕЗ за активите на дружеството. Това каза председателят на Временната комисия за ЧЕЗ Жельо Бойчев на представянето на резултатите от работата на Комисията до момента, предаде репортер на Агенция „Фокус“. „Поискал съм премиерът да представи по надлежния ред информация за източника на внесения от него документ в НС“, изтъкна той. „Беше поискано изслушване на премиера Бойко Борисов, от негово име дойде министър Владислав Горанов. От информацията стана ясно промяната на правителството за неучастие в сделката“, припомни Жельо Бойчев. „Обещахме си в началото на работата ни максимална публичност и прозрачност. Смятаме да я следваме до последния си работен ден“, заяви той. „Комисията работи и в седмицата на почивка на НС. Непрекъснато изпращаме и искаме информация от институциите“, посочи председателят на Комисията. „Търсим максимално разширяване на информация, задаване на всички възможни въпроси, за изясняване на картината“, каза още той.\r\nБиляна ИВАНОВА", "date": "2018.04.12", "title": "Жельо Бойчев, БСП: Изпратих писмо до Министерски съвет с искане премиерът да изясни водени ли са разговори с чешкото правителството или с ЧЕЗ"}
{"url": "http://www.focus-news.net/news/2018/04/12/2510218/pazardzhik-vazstanoveno-e-dvizhenieto-pri-km-79-na-avtomagistrala-trakiya-v-posoka-sofiya.html", "text": "Възстановено е движението при км 79 на автомагистрала \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2018.04.12", "title": "Пазарджик: Възстановено е движението при км 79 на автомагистрала \"Тракия\" в посока София"}
{"url": "http://www.focus-news.net/news/2018/04/12/2510201/montana-nivoto-na-reka-dunav-se-e-ponizhilo-pri-lom-s-37-sm-prez-izminaloto-denonoshtie.html", "text": "Нивото на река Дунав се е понижило при Лом с 37 см през изминалото денонощие и нивото ѝ е 738 см, съобщиха от Хидрометеорологичната станция в Ново село. Нивото на Дунав се е понижило при Ново село с 34 см и водният стоеж там е 640 см. Нивото на реката при Видин е 697 см,  понижението за последното денонощие е с 34 см. Нивото на Дунав край Оряхово е 624 см, понижението за последното денонощие е от 17 см. Температурата на водата край Ново село е 12.2 градуса, край Оряхово е 12.8 градуса.", "date": "2018.04.12", "title": "Монтана: Нивото на река Дунав се е понижило при Лом с 37 см през изминалото денонощие"}
{"url": "http://www.focus-news.net/news/2018/04/12/2510223/bryuksel-ochakva-do-2035-g-profesiyata-shofyor-na-kamion-da-izchezne-i-da-bade-zamenena-ot-dronove.html", "text": "През 2035 г. няма да има шофьори на камиони. В този сектор нещата ще бъдат автоматизирани, научи \"Фокус\" от източници в Брюксел. Обсъждат се безпилотни дронове или други летателни средства, които ще могат да транспортират пакети. \r\nСпоред източници от Брюксел изкуственият интелект е естествено продължение на автоматизиране на индустриите. Изкуственият интелект позволява по-голяма автоматизация. За него не са нужни храна или заплати, а само електричество. В момента по темата върви сериозен дебат.", "date": "2018.04.12", "title": "Брюксел очаква до 2035 г. професията шофьор на камион да изчезне и да бъде заменена от дронове"}
{"url": "http://www.focus-news.net/news/2018/04/12/2510226/der-spiegel-broyat-na-chuzhdentsite-v-germaniya-dostigna-rekordni-niva-45-hil-balgari-sa-se-ustanovili-v-stranata-samo-za-edna-godina.html", "text": "Броят на чужденците в Германия достигна рекордни нива - в края на 2017 г. в страната са регистрирани 10,6 млн. души с чуждестранни корени, съобщава водещото издание Der Spiegel, като се позовава на данни от Федералната статистическа служба. \r\nДанните показват скок от 5,8% (или 585 хил. души) спрямо края на 2016 г. Увеличението е доста над средното за последните 10 г., което възлиза на 388 хил. души. От 2009 г. броят на чужденците в Германия непрекъснато се увеличава, поясняват от Федералната статистическа служба.\r\nОсновната причина е нарастващата имиграция от Европейския съюз (ЕС). Налице е нетно увеличение през 2017 г. (баланс на пристигания и заминавания) от 439 хил. души. То се дължи главно на страните, които са станали част от Общността след разширяването на ЕС през 2004 г. По-голямата част от новопристигналите през миналата година са от Полша (85 хил.), Румъния (85 хил.) и България (45 хил.). „Между 2007 г. и 2017 г., чуждестранното население в Германия от държавите от ЕС е нараснало от 919 хил. до 2,6 млн.\", се казва в изявление от органа. \r\nИмиграцията от държави извън ЕС е намаляла през миналата година: 163 хил. души са регистрирани от т.нар. трети страни, в сравнение с 665 хил. през 2016 г. От Сирия, Ирак и Афганистан в Германия пристигат все по-малко хора.\r\nНетната имиграция от Сирия през 2017 г. е била около 61 хил. души, в сравнение с 260 хил. през предходната година. От Ирак за Германия са емигрирали 17 хил. души, докато през 2016 г. броят им е бил 91 хил.  Спадът е най-осезаем от Афганистан – през миналата година в Германия са регистрини пет хиляди граждани на централноазиатската страна, докато година по-рано броят им е бил 119 хил.Тереза Герова", "date": "2018.04.12", "title": "Der Spiegel: Броят на чужденците в Германия достигна рекордни нива, 45 хил. българи са се установили в страната само за една година"}
{"url": "http://www.focus-news.net/news/2018/04/12/2510228/pernik-provede-se-obshtestveno-obsazhdane-na-naredbata-za-upravlenie-na-obshtinski-imoti.html", "text": "Обществено обсъждане за приемане на Проект за изменение и допълнение на Наредба за придобиване, управление и разпореждане с общинско имущество се проведе днес в заседателната зала на Община Перник. Това съобщиха от пресцентъра на Общината. Срещата беше водена от зам.-кмета Денислав Захариев. В нея взеха участие още председателят на Общинския съвет Иво Савов и зам.-председателят Милан Миланов. Причините, които налагат приемането на Наредбата, са продиктувани от протест, подаден до Административен съд - Перник от Прокурор от Окръжна прокуратура –Перник срещу текстове в разпоредбите на чл.52 ал.2 от Наредбата, в частта от текста, в която се начисляват режийни разноски в размер на 2%.\r\nОкръжна прокуратура - Перник излага подробни доводи относно противоречие на цитираната норма на чл.52, чл.2 от Наредбата за придобиване, управление и разпореждане с общинско имущество и ЗМДТ, както и с Наредбата за определянето и администрирането на местните такси и цени на услуги на територията на общината.\r\n„Проектът има за цел да приведе подзаконовия нормативен акт, приет от Общински съвет в съответствие с действащото законодателство в Република България в областта на управлението и разпореждането с общинско имущество“, коментира зам.-кметът Денислав Захариев. \r\nПо думите  му ще бъдат създадени местни разпоредби, съответстващи на нормативните актове от по-висока степен и гарантиращи изпълнението на Наредбата за придобиване, управление и разпореждане с общинско имущество в община Перник.\r\nПредвидените изменения и допълнения в Наредбата за придобиване, управление и разпореждане с общинско имущество не изискват допълнителни финансови средства. Чрез прилагането на измененията на Наредбата ще се уеднаквят разпоредби в Наредбата за придобиване, управление и разпореждане с общинско имущество и съответните такива в специалния закон.", "date": "2018.04.12", "title": "Перник: Проведе се обществено обсъждане на Наредбата за управление на общински имоти"}
{"url": "http://www.focus-news.net/news/2018/04/12/2510229/bozhidar-nosikov-detsata-vazpriemat-po-lesno-vsichko-koeto-im-e-podneseno-po-zabaven-nachin.html", "text": "Децата възприемат по-лесно всичко, което им е поднесено по забавен начин. Това каза за Радио „Фокус“ – Пловдив Божидар Носиков, секретар на Местната комисия за борба срещу противообществените прояви на малолетните и непълнолетните (МКБППМН) в Асеновград, по повод предстоящото трето издание на Фестивала на уличното изкуство „Брилянтин“. „Всяка ангажираност на децата, свързана със забавни игри, направено по забавен начин, се запомня от тях и те могат по-лесно да разбират, да мислят, да преценят“, коментира Носиков. Той посочи, че за децата е изключително важна възможността за изява. „Децата са различен тип – едните стоят плахо отстрани и наблюдават, други са по-освободени и се включват. Тези отстрани се заразяват от ентусиазма на другите и започват и те да добиват смелост, започват да се проявяват. Това са тези първи моменти, в които всяко едно дете има шанс по някакъв начин да открие нещо в себе си, което до момента по различни причини, било то социални, семейни и всякакви други, то не е могло да прояви. Нашата цел е когато ги ангажираме разнообразни събития и инициативи, децата да се пробват, да видят и да кажат „Аз мога!“, да добият смелост и да се себеизразяват без притеснение“, коментира Божидар Носиков.\r\nТони МИХАЙЛОВ", "date": "2018.04.12", "title": "Божидар Носиков: Децата възприемат по-лесно всичко, което им е поднесено по забавен начин"}
{"url": "http://www.focus-news.net/news/2018/04/12/2510225/evropeyskata-komisiya-predpriema-deystviya-za-zabrana-na-neloyalnite-targovski-praktiki-po-verigata-za-predlagane-na-hrani.html", "text": "Комисията направи предложение за забрана на особено вредните нелоялни търговски практики по веригата на предлагане на храни, за да се осигури по-справедливо участие на малките и средните предприятия от хранително-вкусовата промишленост и селското стопанство. Това съобщиха от пресцентъра на Представителството на ЕК в България. Освен това предложението включва разпоредби за ефективно прилагане, като националните органи могат да налагат санкции за констатирани нарушения. \r\nЩе бъдат забранени следните нелоялни търговски практики: забавени плащания за нетрайни продукти, анулиране на поръчки в последния момент, едностранни промени по договори или промени с обратна сила и принуждаване на доставчика да плаща за похабени продукти. Други практики ще бъдат допустими само ако са включени в предварително споразумение между страните при ясни и недвусмислени условия: когато купувач връща на доставчика непродадени хранителни продукти; когато купувач принуждава доставчика да плати такса, за да сключи или да не изгуби договор за доставка на хранителни продукти; когато доставчик плаща за рекламата или за пускането на пазара на хранителни продукти, продавани от купувача. \r\nСъгласно предложението на Комисията държавите членки трябва да определят публичен орган, отговарящ за прилагането на новите правила. При доказано нарушение отговорният орган ще бъде компетентен да налага пропорционална и възпираща санкция.", "date": "2018.04.12", "title": "Европейската комисия предприема действия за забрана на нелоялните търговски практики по веригата за предлагане на храни"}
{"url": "http://www.focus-news.net/news/2018/04/12/2510230/eksperti-ot-es-sasht-i-kanada-obsadiha-v-sofiya-gotovnostta-za-efektiven-otgovor-na-savremennite-predizvikatelstva-po-otnoshenie-zashtitata-na-kritichnata-infrastruktura.html", "text": "Експерти от ЕС, САЩ и Канада проведоха среща в София, на която обсъдиха готовността за ефективен отговор на съвременните предизвикателства по отношение защитата на критичната инфраструктура. Това съобщиха от пресцентъра на МВР. Ограничаване на уязвимостта и повишаване на устойчивостта на критичната инфраструктура е една от основните цели на ЕС през последните години. Тази комплексна задача обаче изисква съвместни усилия не само на европейско, но и на световно равнище – около това становище се обединиха делегатите при разглеждане на ключови въпроси и перспективи. В това отношение бе подчертано значението на пряката оперативна подкрепа, обмена на информация и добри практики, разширяването на публично-частните и други стратегически партньорства, както и изследването и развитието на технологиите. \r\n„Задачата ни е да осигурим адекватно ниво на защита и в максимална степен да ограничим негативните последици за обществото и гражданите. Откритият обмен на опит и практики ще има добавена стойност за всички страни и ще спомогне както за по-нататъшното развитие на сътрудничеството в тази област, така и за намиране на най-адекватните отговори на общите предизвикателства“, каза при откриване на срещата заместник-министърът на вътрешните работи Милко Бернер. Той посочи, че диалогът в рамките на редовните експертни заседания на ЕС, САЩ и Канада относно защитата на критичната инфраструктура е от първостепенно значение за постигане на съвместните цели. \r\nПредставители на Европейската комисия, на Министерството на вътрешната сигурност на САЩ и на посолството на Канада в България откроиха съществени фактори за обезпечаване на критичните инфраструктури и разработване и прилагане на общи подходи в тази област – готовност, взаимно обучение, споделяне на идеи и практики от световна гледна точка. Фокусирайки дискусиите върху съвременните предизвикателства като хибридни заплахи, сравнението на кибер и физическите заплахи, както и законодателството за защита на критичната инфраструктура, експертите подчертаха значението на силната международна ангажираност за постигане на осезаеми резултати. \r\nРеакцията на възникващи и променящи се заплахи за критичната инфраструктура във време на бързи промени бе темата на 8-та експертна среща между ЕС, САЩ и Канада за защита на критичната инфраструктура. Дискусиите бяха насочени към осигуряване на ефективна платформа за постигане на устойчивост в глобализирания свят. \r\nСъбитието се проведе в София като част от календара на Българското председателство на Съвета на ЕС.", "date": "2018.04.12", "title": "Експерти от ЕС, САЩ и Канада обсъдиха в София готовността за ефективен отговор на съвременните предизвикателства по отношение защитата на критичната инфраструктура"}
{"url": "http://www.focus-news.net/news/2018/04/12/2510216/afp-ozho-shte-napravi-izyavlenie-za-sluchaya-skripal.html", "text": "Организацията за забрана на химическите оръжия (ОЗХО) ще направи изявление около 13 часа българско време, в което ще представи информация около разследването на отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на месец март, предава AFP. \r\nОЗХО „ще разпространи съобщение за пресата, предвидено за 13 часа днес, и некласифицирано резюме по искане на правителството на Обединеното кралство\".\r\nРазследването на ОЗХО бе проведено по искане на правителството в Лондон, припомня агенцията.Тереза Герова", "date": "2018.04.12", "title": "AFP: ОЗХО ще направи изявление за случая „Скрипал“"}
{"url": "http://www.focus-news.net/news/2018/04/12/2510222/dzhumhuriet-bum-na-tekushtiya-defitsit-na-turtsiya-sriv-na-istanbulskata-fondova-borsa-rekordno-nisak-kurs-na-turskata-lira.html", "text": "След заплахите на президента на САЩ Доналд Тръмп за ракетна атака срещу Сирия, турската лира регистрира рекордно ниски разменни курсове спрямо долара и еврото, пише вестник „Джумхуриет”. Само за часове курсът на турската лира (т.л.) към долара спадна до нивото 1 $ = 4.20 т.л., а към еврото 1 ? = 5.20 т.л. Сривът на Истанбулската фондова борса достигна до 4%. Междувременно станаха известни и данните за дефицита по текущата сметка през февруари. Той се е увеличил с 1.6 млрд. $ и само за месец е 4.152 млрд. $, а за последните 12 месеца – 53.3 млрд. $. Както и досега, правителството определя като „спекулативни” последните финансови сътресения. Президентът и генерален председател на управляващата Партия на справедливостта и развитието (ПСР) Реджеп Тайип Ердоган заключи, че „има нападение срещу турската икономика”. Министър-председателят Бинали Йълдъръм използва израза „временно раздвижване, влиянието му ще бъде ограничено”. Обещава Централната банка да предприеме нужните мерки за овладяване на ситуацията. Министърът на икономиката Нихат Зейбекчи определя движението на валутните курсове като „спекулативно”, посочва още „Джумхуриет”. Георги Димов", "date": "2018.04.12", "title": "„Джумхуриет”: Бум на текущия дефицит на Турция, срив на Истанбулската фондова борса, рекордно нисък курс на турската лира"}
{"url": "http://www.focus-news.net/news/2018/04/12/2510233/burgas-vavezhda-se-nova-organizatsiya-na-dvizhenieto-na-krastovishteto-na-patya-sozopol-sofiya-s-ulitsa-krayezerna.html", "text": "Нова организация на движението се въвежда на Т–образното кръстовище на отсечката, която свързва пътя Созопол – София с ул. „Крайезерна“. Това съобщиха от пресцентъра на Община Бургас. Досега с предимство се ползваха превозните средства, движещи се в посока от Пристанище „Запад“ към Пътен възел „Запад“ и обратно. С новата организация на движението предимство се дава на автомобилите, извършващи ляв завой от отклонението на пътя Созопол – София по ул. „Крайезерна“. Промяната се прави заради по-голямата интензивност на движението в тази посока и да се избегне струпването на автомобили и образуването на задръствания. Призивът към водачите е да спазват новата организация на движение. На пътния възел са поставени необходимите знаци и маркировка, които указват кои автомобили са с предимство при преминаване през кръстовището. Временно контрол на движението ще извършват патрули на „Пътна полиция“. Решението за въвеждане на новата организация е взето съвместно с експерти от Областното пътно управление, сектор „Пътна полиция“ при ОДМВР и Община Бургас.", "date": "2018.04.12", "title": "Бургас: Въвежда се нова организация на движението на кръстовището на пътя Созопол – София с улица „Крайезерна“"}
{"url": "http://www.focus-news.net/news/2018/04/12/2510227/zhelyo-boychev-bsp-inerkom-shte-uchastva-na-poslednoto-zasedanie-na-komisiyata-za-chez.html", "text": "Получихме отговор от „Инерком“ България, в който казват, че ще участват на последното заседание на Комисията и ще дадат отговори на поставените въпроси. Това каза председателят на Временната комисия за ЧЕЗ Жельо Бойчев на представянето на резултатите от работата на Комисията до момента, предаде репортер на Агенция „Фокус“. „Последното заседание на Комисията ще бъде на 17 април от 14.30 часа и ще бъдат обсъдени социалните измерения на сделката за ЧЕЗ, с оглед постъпилото заявление от президентите на КНСБ и КТ „Подкрепа““, обясни той и допълни, че на заседанието са поканени също КЕВР и Министерството на енергетиката. \r\nБиляна ИВАНОВА", "date": "2018.04.12", "title": "Жельо Бойчев, БСП: „Инерком“ ще участва на последното заседание на Комисията за ЧЕЗ"}
{"url": "http://www.focus-news.net/news/2018/04/12/2510224/zhelyo-boychev-bsp-25-sa-firmite-svarzani-s-ginka-varbakova-i-sapruga-y-poiskahme-informatsiya-ot-glavniya-prokuror.html", "text": "Изпратихме писмо до главния прокурор Сотир Цацаров и беше поискана информация за фирмите, свързани с Гинка Върбакова и съпруга й. Стигнахме до 25 фирми, в които те пряко имат участие и са управители. Това каза председателят на Временната комисия за ЧЕЗ Жельо Бойчев на представянето на резултатите от работата на Комисията до момента, предаде репортер на Агенция „Фокус“. „Поискахме информация и за това каква справка има за проверки и водени досъдебни производства за Никола Молчев, което се коментира в един или друг контекст“, заяви той. „Получихме писмо от „Уникредит Булбанк“, които ни отговориха, че въпросът ни е професионална тайна и не коментират повече участието си в сделката за ЧЕЗ“, посочи Жельо Бойчев. „От Първа инвестиционна банка също, трябва ги поздравя, че са отговорили доста коректно. От отговора им стават ясни няколко неща - банката е издала на 19 декември писмо за подкрепа, с което заявява интерес за финансиране на покупката на активите на ЧЕЗ в България“, обясни председателят на Комисията и допълни, че в писмото е посочена сумата от 80 млн. евро. „Били са уведомени, че на 30 ноември „Инерком“ е била предпочетена от ЧЕЗ като купувач“, посочи той и уточни, че Комисията чака отговор от Българската банка за развитие. „Изпратихме и допълнителни въпроси към КЕВР за инвестициите на ЧЕЗ от 2005 досега. Как се осъществява изпълнението и контролът на на тези инвестиции. Поискахме и одитните доклади от 2013 досега“, каза още Жельо Бойчев.\r\nБиляна ИВАНОВА", "date": "2018.04.12", "title": "Жельо Бойчев, БСП: 25 са фирмите, свързани с Гинка Върбакова и съпруга й, поискахме информация от главния прокурор"}
{"url": "http://www.focus-news.net/news/2018/04/12/2510235/burgas-izlozhenieto-flora-burgas-2018-shte-se-provede-ot-28-april-do-7-may.html", "text": "Изложението \"Флора Бургас\" 2018 ще се проведе от 28 април до 7 май. Това съобщиха от пресцентъра на Община Бургас. В изработването на изложбените зони ще се включат десетки професионалисти и любители, а темата на изложението тази година - \"С поглед в бъдещето\" се оказа вдъхновение както за ученици от Професионална гимназия за строителство, архитектура и геодезия - Бургас, така и за студенти от Лесотехническия университет в София. Освен със специално изработена арт инсталация за изложението, университетът ще се представи и с информационен щанд.\r\nСвоето участие във \"Флора Бургас\" 2018 подготвят и от Асоциация на флористите в България. На техния цветен прочит на темата \"С поглед в бъдещето\" ще могат да се насладят всички посетители от 28 април до 7 май.\r\nОсвен Лесотехническият университет в София и Асоциация на флористите в България, в цветното изложение ще участват още Асоциация на производителите на декоративни растения, няколко разсадника и големи производители на растения, майстор на мебели от корени, цветни борси и градински център в България, създаден от английски гражданин.\r\n\"Флора Бургас\" 2018 ще се разгърне не само с изложбени зони и кътове за продажба на цветя. Вече традиционна част от изложението са и различни демонстрации и презентации. В работната програма на събитието присъстват любимите демонстрации по бонсай и грънчарство. Част от демонстрационната зона, още в първите дни на изложението ще бъде Общинско предприятие \"Чистота Еко\". В часовете от 10.00 до 13.00 часа на 28-ми и 29-ти април, служители на предприятието ще направят няколко демонстрации по производство и употреба на компост.\r\nЧаст от презентациите по време на цветното изложение ще бъде и представянето на проекта \"Дивите орхидеи на Странджа\" на Сдружение за опазване Една Природа.", "date": "2018.04.12", "title": "Бургас: Изложението \"Флора Бургас\" 2018 ще се проведе от 28 април до 7 май"}
{"url": "http://www.focus-news.net/news/2018/04/12/2510234/pazardzhik-48-godishen-mazh-e-zadarzhan-za-predlagane-na-podkup-na-patni-politsai-ot-septemvri.html", "text": "Водач, предложил подкуп на пътни полицаи, е задържан в Районното управление на полицията в Септември, съобщиха от ОДМВР - Пазарджик. Случката се разиграла на улица в септемврийското село Ветрен дол. Автопатрул при РУ - Септември извършвал проверки на водачи на автомобили. При една от проверките униформените спрели микробус „Мерцедес“ с 48-годишен водач от Ракитово. Органите на реда установили нарушение и предприели действия за съставяне на акт на единия от пътниците по Закона да българските лични документи. Тогава водачът доближил патрулния автомобил и подхвърлил вътре банкнота с номинал от 20 лева. Мъжът е задържан незабавно, а парите са иззети като веществено доказателство. По случая е образувано бързо производство.", "date": "2018.04.12", "title": "Пазарджик: 48-годишен мъж е задържан за предлагане на подкуп на пътни полицаи от Септември"}
{"url": "http://www.focus-news.net/news/2018/04/12/2510238/blagoevgrad-predstoi-tsyalostna-rehabilitatsiya-na-chetiri-vazlovi-uchastaka-ot-obshtinskata-patna-mrezha-v-petrich.html", "text": "Ще бъде извършена цялостна рехабилитация на четири възлови участъка от общинската пътна мрежа в Петрич. Това каза за Радио „Фокус“ – Пирин директорът на Дирекция „Административен и правен контрол” в Общината Рилка Филипов. По думите ѝ това ще се случи в рамките на проект на Община Петрич по ОП „Развитие на селските райони” на обща стойност 4 420 534 лв. Проектното предложение включва цялостна рехабилитация, в това число полагане на нова асфалтова настилка на четирите възлови участъка от общинската пътна мрежа и всичко свързано с прилежащата пътна инфраструктура. „Това са: пътят Петрич – Беласица; пътят Скрът - Габрене; пътят Габрене - Златарево; пътят от село Гега до отклонението за Чурилово“, каза още Филипова. Тя добави, че това са общо около 10 км общинска пътна мрежа. Според Филипова с реализацията на проекта ще бъдат решени кардинални инфраструктурни проблеми, свързани с районите, в които се намират въпросните пътни участъци.\r\nЛивия НИНОВА", "date": "2018.04.12", "title": "Благоевград: Предстои цялостна рехабилитация на четири възлови участъка от общинската пътна мрежа в Петрич"}
{"url": "http://www.focus-news.net/news/2018/04/12/2510239/burgas-elektronnata-sistema-za-priem-na-uchenitsi-v-parvi-klas-na-uchilishtata-ot-obshtinata-veche-e-aktivna-registriraneto-za-kandidatstvane-zapochva-ot-15-may.html", "text": "Електронната система за прием на ученици в първи клас в бургаските училища вече е активна. Това съобщиха от пресцентъра на Община Бургас. Попълването на регистрационните форми за кандидатстване започва от 15 май. Всеки родител вече има възможност да се запознае с правилата за прием в първи клас, етапите на регистрация, класирането на учениците, записването в училище и как може да бъде направена промяна на заявеното от тях желание.\r\nВ електронната система може да се влезе чрез сайта на Община Бургас, раздел \"Образование\", секция \"Прием в първи клас\" или на електронен адрес http://www.uburgas.org/. В нея са посочени сроковете, в които протича всеки един от етапите на кампанията.\r\nПлатформата съдържа подробна информация какъв брой места за първокласници има във всяко училище.\r\nСтраницата предоставя на родителите полезна информация за всички учебни заведения, насоки за попълване на електронните бланки при всяка една стъпка от кандидатстването за първи клас и отговори на най-често задаваните въпроси по време на кампанията за прием.", "date": "2018.04.12", "title": "Бургас: Електронната система за прием на ученици в първи клас на училищата от общината вече е активна, регистрирането за кандидатстване започва от 15 май"}
{"url": "http://www.focus-news.net/news/2018/04/12/2510236/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Около 12 хил. евреи от цял свят ще се включат в  „Марша на живите“, с който всяка година на 12 април, Международния възпоменателен ден на Холокоста, се почитат жертвите на геноцида, извършен от нацисткия режим, припомня германският национален ежедневник Die Frankfurter Allgemeine Zeitung.\r\nПо данни на организаторите тази година броят на участниците в марша от Аушвиц към Биркенау ще бъде рекорден. В събитието ще вземат участие държавният глава на Полша Анджей Дуда и израелският му колега Реувен Ривлин. \r\nОтношенията между двете държави се изостри от началото на годината заради според закон за Холокоста, предложен от управляващите във Варшава. Законопроектът предвижда глоби и санкции за онези, които приписват на полската държава или нейни граждани „публична и противна на фактите\" отговорност или съучастие в престъпленията на нацисткия режим. Критиците обвиниха управляващата партия „Право и справедливост\" (ПиС), че се опитват да прикрият престъпленията, извършени от поляците срещу евреите. \r\n*** Броят на чужденците в Германия достигна рекордни нива - в края на 2017 г. в страната са регистрирани 10,6 млн. души с чуждестранни корени, съобщава водещото издание Der Spiegel, като се позовава на данни от Федералната статистическа служба. \r\nДанните показват скок от 5,8% (или 585 хил. души) спрямо края на 2016 г. Увеличението е доста над средното за последните 10 г., което възлиза на 388 хил. души. От 2009 г. броят на чужденците в Германия непрекъснато се увеличава, поясняват от Федералната статистическа служба.\r\nОсновната причина е нарастващата имиграция от Европейския съюз (ЕС). Налице е нетно увеличение през 2017 г. (баланс на пристигания и заминавания) от 439 хил. души. То се дължи главно на страните, които са станали част от Общността след разширяването на ЕС през 2004 г. По-голямата част от новопристигналите през миналата година са от Полша (85 хил.), Румъния (85 хил.) и България (45 хил.). „Между 2007 г. и 2017 г., чуждестранното население в Германия от държавите от ЕС е нараснало от 919 хил. до 2,6 млн.\", се казва в изявление от органа. \r\nИмиграцията от държави извън ЕС е намаляла през миналата година: 163 хил. души са регистрирани от т.нар. трети страни, в сравнение с 665 хил. през 2016 г. От Сирия, Ирак и Афганистан в Германия пристигат все по-малко хора.\r\nНетната имиграция от Сирия през 2017 г. е била около 61 хил. души, в сравнение с 260 хил. през предходната година. От Ирак за Германия са емигрирали 17 хил. души, докато през 2016 г. броят им е бил 91 хил.  Спадът е най-осезаем от Афганистан – през миналата година в Германия са регистрини пет хиляди граждани на централноазиатската страна, докато година по-рано броят им е бил 119 хил.\r\n*** В интервю за германския вестник Die Sueddeutsche Zeitung генералният секретар на НАТО Йенс Столтенберг предупреди, че Русия модернизира ядрения си арсенал и бариерите за неговото използване намаляват.\r\n„Виждаме страна, която е силно въоръжена, която атакува военно Украйна и която вкара своите войски в Молдова и Грузия против тяхната воля. Москва подкрепя режима на Башар Асад в Сирия. Регистрирахме дори и кибератаки срещу компютърната мрежа на германското правителство. Но това не е всичко, което ни притеснява: Русия модернизира своя ядрен арсенал, а психологическата бариера за неговото използване намалява“, предупреди норвежкият политик. \r\nСъщевременно Столтенберг заяви, че разчита на решителни действия от страна на държавите от НАТО в отношенията си с Русия. „Ще бъде важно да демонстрираме на Москва, че ще има последствия, ако Русия действа така, както в Крим, ако Русия стои зад кибератаки и нарушава международните правила\".\r\nЧрез прехвърлянето на войски на Източния фланг на НАТО Алиансът се стреми към „пропорционален и отбранителен отговор\". Докато поведението на Москва не се промени, „войските остават там, където са, а санкциите остават в сила\", зави Столтенберг, като в същото време увери: „Ние не искаме Студена война. Ако не разговаряме, няма да успеем да разрешим споровете си, нито да подобрим взаимното си разбиране“.\r\n***", "date": "2018.04.12", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/04/12/2510237/zapochna-vtori-etap-na-kampaniyata-neochakvana-vakantsiya.html", "text": "Министерство на туризма започва втори етап на кампанията „Неочаквана ваканция\", която се провежда под надслов „Една почивка никога не стига!“. Това съобщиха от пресцентъра на министерството. Целта й е да се популяризират разнообразните възможности за туризъм в страната и да се насърчат повече българи да почиват у нас, коментира министърът на туризма Николина Ангелкова. Тя уточни още, че кампанията се организира в продължение на политиката на министерството за насърчаване на вътрешния туризъм и привличане на повече посетители във вътрешността на България извън активните летен и зимен сезон. \r\nВ надпреварата за над 20 безплатни ваканции могат да се включат всички туристи, реализирали най-малко три или повече последователни нощувки у нас през периода 1 април –31 май 2018 г. Те трябва да се регистрират на сайта на инициативата https://www.neochakvanavakancia.bg/, представяйки валиден документ за осъществената почивка. В кампанията могат да се включат  неограничен брой нощувки, реализирани в периода на играта, като Министерството на туризма има право да проверява валидността на всяка регистрация. Периодът за включване за участие в кампанията е до 10.06.2018 г.                                                                                                                    \r\nОт юли до септември 2017 г. близо 1,6 млн. български граждани са осъществили туристически пътувания в България, заяви министър Ангелкова. Тя коментира, че очаква инициативата на министерството да допринесе за увеличаване на пътуванията на българи през тази година. \r\nЦялостната концепция за играта включва популяризиране по тв, радио- и онлайн канали в редица водещи български медии. Наградите са ваканции в страната, предоставени от партньори на Министерство на туризма. Имената на печелившите ще бъдат изтеглени в сградата на Министерството на туризма посредством специално разработен софтуер в присъствието на нотариус не по- късно от 18 юни 2018 г. и ще бъдат оповестени на интернет страницата на кампанията. \r\nПървият етап играта на бе  проведен в периода 10 октомври–10 декември 2017 г., в който сайтът натрупа 54 008 неуникални посещения. В надпреварата се включиха 1756 души, от които бяха изтеглени 30 печеливши.", "date": "2018.04.12", "title": "Започна втори етап на кампанията „Неочаквана ваканция\""}
{"url": "http://www.focus-news.net/news/2018/04/12/2510243/stara-zagora-za-poslednite-shest-godini-70-ot-patnata-infrastruktura-na-obshtina-kazanlak-veche-e-vazstanovena.html", "text": "В бюджета на Община Казанлък за 2018 година е предвидено драстично намаление на средствата за асфалтиране. Това каза за Радио „Фокус“ председателят на Общинския съвет Николай Златанов. Той поясни, че основно причината за това е, че около 70 процента от пътната инфраструктура на община Казанлък вече е възстановена. През последните 6 години са влагани по близо 2 – 3 милиона за асфалтиране годишно и вече имам вложени в тази дейност 18 милиона лева. \r\nОбщина Казанлък има сериозна инвестиционна програма за 2018 година, която е в размер на близо 5 млн. лв. Няколко са акцентите в нея. С европейски средства ще бъде реализиран проектът „ Интегриран градски транспорт в град Казанлък“, чиято стойност е 3.690 млн. лв. В рамките на проекта освен дейностите свързани пряко със закупуването на електробуси за обслужване на градските линии, ще бъде асфалтиран булевард „ Розова долина“ и ще бъдат реновирани и изградени 23 спирки. Общината е предвидила средства и за изграждането на канализация в един от кварталите на Казанлък - квартал „ Цанко Минков“, където има много малко асфалт. „А политиката на Общината е първо да бъде направена канализацията, след което да се пристъпи към асфалтиране. Сериозна реконструкция предстои на междублоково пространство в жк. „ Изток“ между блокове 46 и 60, където ще бъде положен асфалт, ще бъдат изградени градинки, тротоари“, каза Златанов. \r\nПрез 2018 година ще бъде изградено кръгово кръстовище на бул. „Александър Батенберг“ на кръстовището с ромския квартал.\r\nОт днес започва основен ремонт на подлеза на жп гарата в Казанлък. Цялостната реконструкция предвижда почистване на покривите на входовете от двете страни, покриването им с нова замазка и нова хидроизолация. Ще бъдат подменени старите и счупените стъкла на южния вход, а на северния визията ще бъде изцяло променена и модернизирана. Във вътрешното пространство на подлеза ще бъдат извършени обработка на фугите по таваните, цялостно боядисване, монтаж на LED осветление и камери за видеонаблюдение. Строително-ремонтните работи предвиждат пребоядисване и на фасадата на подлеза. Общата стойност на ремонта е близо 40 000 лв., заложени в Бюджет 2018 на Община Казанлък. \r\nДейностите по обновяването на подлеза на железопътната гара в Казанлък ще продължат 30 календарни дни при благоприятни условия за работа. В периода на работата на строително-ремонтната площадка подлезът няма да работи. От началото на идната седмица ще започне и запълването на дупките по някои от улиците в Казанлък, отворили се след зимния сезон. 100 хил. лв. в бюджета на Община Казанлък за 2018 г. са предвидени за подмяна на тротоари, за озеленяване и оформяне на градинките в междублоковите пространства. Сериозни средства се влагат и в т.нар. образователна инфраструктура – детски градини, училища и яслени заведения. \r\nСлавяна ГАЙДАРОВА", "date": "2018.04.12", "title": "Стара Загора: За последните шест години 70% от пътната инфраструктура на община Казанлък вече е възстановена"}
{"url": "http://www.focus-news.net/news/2018/04/12/2510244/ministar-valentin-radev-shte-provede-neformalna-sreshta-s-vatreshnite-ministri-na-stranite-ot-zapadnite-balkani.html", "text": "По покана на министъра на вътрешните работи Валентин Радев в София ще се състои неформална среща с министрите на вътрешните работи на страните от Западните Балкани, съобщиха от пресцентъра на МВР. След края на разговорите е предвидено кратко изявление на министър Радев около 18.00 часа пред вход А6 на НДК.", "date": "2018.04.12", "title": "Министър Валентин Радев ще проведе неформална среща с вътрешните министри на страните от Западните Балкани"}
{"url": "http://www.focus-news.net/news/2018/04/12/2510241/kurir-makedoniya-zashtitata-na-obvinyaemite-po-deloto-titanik-poiska-osvobozhdavane-na-sadiite-sadebniya-savet-i-sadebnite-zasedateli.html", "text": "Защитата на обвиняемите по делото „Титаник“, което бе възобновено днес, настояха за освобождаване на съдиите Осман Шабани и Огнян Ставрев , на съдебния съвет и на съдебните заседатели, съобщава скопското електронно издание „Курир“.\r\nСпоред адвокат Еленко Миланов, Специализираната прокуратура е тази, която трябва да вземе решение за съдиите, които са били подслушвани. \r\n„Катица Янева е публично призовавана да даде информация кои съдии са били подслушвани. В материалите, които тя притежава, има такива за подслушване на съдии. Затова защитата изисква разпускането на този съд“, заяви Миланов.\r\nСъдиите направиха пауза, за да вземат решение по искането на защитата.\r\nПо делото „Титаник“ са обвинени бившите министри от кабинета на ВМРО-ДПМНЕ Миле Янакиески и Гордана Янкуловска, бившият премиер и лидер на партията Никола Груевски, бившия началник на кабинета му Мартин Протогеров, бившият генерален секретар на правителството и на ВМРО-ДПМНЕ, Кирил Божиновски и още петнадесет други.\r\nПредишното ръководство на ВМРО-ДПМНЕ е обвинено от Специализираната прокуратура за престъпно сдружение, нарушаване на избирателно право, нарушаване на свободата на определяне на избирателите, подкуп при избори и гласуване, унищожаване на изборни материали и злоупотреба със средства за финансиране предизборната кампания през 2012 година.Тереза Герова", "date": "2018.04.12", "title": "„Курир“ (Македония): Защитата на обвиняемите по делото „Титаник“ поиска освобождаване на съдиите, съдебния съвет и съдебните заседатели"}
{"url": "http://www.focus-news.net/news/2018/04/12/2510231/zhelyo-boychev-bsp-shte-poiskame-udalzhavane-na-rabotata-na-komisiyata-za-chez-s-oshte-1-mesets.html", "text": "Най-вероятно ще поискаме удължение на работата на Комисията. Това каза председателят на Временната комисия за ЧЕЗ Жельо Бойчев на представянето на резултатите от работата на Комисията до момента, предаде репортер на Агенция „Фокус“. Попитан какво удължение на работата на Комисията ще бъде поискано той коментира: „Не виждам основание за удължаване на работа с повече от месец“. „Изпратихме писмо и до ЧЕЗ в Чехия, в което молим да ни информират кога и с кого са водени разговори, както и какви са били условията към потенциалните купувачи“, посочи Жельо Бойчев.  „Десетки са въпросите ни, част от които са изпратени на база на получената вече информация или за да я допълнят“, обясни председателят на Комисията. „Очакваме отговор на редица важни въпроси от институциите“, каза още той.\r\nБиляна ИВАНОВА„Фокус“ припомня: Временната комисия по случая ЧЕЗ беше създадена на 14 март, по предложение на БСП, за срок от 1 месец. На първото заседание комисията прие процедурните си правила. Второто заседание на комисията продължи 4 часа и беше закрито. Информация предоставиха от ДАНС, ДАР и Министерството на финансите, отсъстваха обаче председателите на службите. На третото й заседание стана ясен обратът по казуса- държавата се отказа от участие в сделката за активите на ЧЕЗ в България, след като първоначално правителството заяви готовност държавата да се включи. Тогава финансовият министър Владислав Горанов обясни, че държавно участие в сделката би било нецелесъобразно. Премиерът Бойко Борисов не присъства на заседанието, както настояха от опозицията. Главният прокурор Сотир Цацаров заяви, че няма досъдебни производства и преписки срещу Гинка и Славчо Върбакови, както и срещу „Инерком“. \r\nБиляна ИВАНОВА", "date": "2018.04.12", "title": "Жельо Бойчев, БСП: Ще поискаме удължаване на работата на Комисията за ЧЕЗ с още 1 месец"}
{"url": "http://www.focus-news.net/news/2018/04/12/2510242/n-pr-anatoliy-makarov-rusiya-ostava-otvorena-za-vzaimouvazhitelno-satrudnichestvo-s-vsichki-strani-kakto-v-kosmosa-taka-i-na-zemyata.html", "text": "Русия остава отворена за взаимоизгодно и взаимоуважително сътрудничество с всички заинтересовани страни както в космоса, така и на земята. Това каза Н. Пр. Анатолий Макаров пред паметника на Юрий Гагарин в Банкя по повод Деня на космонавтиката, предаде репортер на Агенция \"Фокус\". \"Днес в този хубав и гостоприемен град отбелязваме Деня на космонавтиката\", каза Макаров. Той припомни, че точно преди 57 години съветски летец е извършил първия полет в космоса. Той изрази гордостта си, че зад този полет и зад първия на жена в космоса, стоят руснаци. По думите му Русия спомага за полета на космонавта Георги Иванов, което е направило България 6-та космическа държава в света. \"В момента Русия и България продължават съвместна работа вече в многостранни формати\", допълни Макаров.\r\nДеница КИТАНОВА", "date": "2018.04.12", "title": "Н. Пр. Анатолий Макаров: Русия остава отворена за взаимоуважително сътрудничество с всички страни както в космоса, така и на земята"}
{"url": "http://www.focus-news.net/news/2018/04/12/2510245/desetki-grazhdani-podnesoha-tsvetya-pred-pametnika-na-yuriy-gagarin-v-bankya-za-denya-na-kosmonavtikata.html", "text": "Десетки граждани поднесоха цветя пред паметника на Юрий Гагарин в Банкя за Деня на космонавтиката, предаде репортер на АФ. Събитието е организирано от Руското посолство и Столична община, район \"Банкя\". Уважиха го руският посланик Анатолий Макаров и депутатът от ПГ на ГЕРБ Красимир Велчев, който е съпредседател на групата за приятелство с Русия към Народното събрание.\r\nДеница КИТАНОВА", "date": "2018.04.12", "title": "Десетки граждани поднесоха цветя пред паметника на Юрий Гагарин в Банкя за Деня на космонавтиката"}
{"url": "http://www.focus-news.net/news/2018/04/12/2510249/sofiya-mazh-poluchi-2-godini-zatvor-za-sbivane-na-patya.html", "text": "Мъж получи 2 години затвор за сбиване на пътя. Това съобщиха от пресцентъра на Прокуратура на Република България. По споразумение на СРП, подсъдимият Мариян Иванов е осъден за това, че: на 23 ноември 2016 г. за времето от около 12.30 часа до 14.55 часа в София на бул. „Акад. Иван Ев. Гешов” и на бул. „Възкресение“ извършил непристойни действия, грубо нарушаващи обществения ред и изразяващи явно неуважение към обществото. В района на кръстовището на бул. „Акад. Иван Ев. Гешов” и бул. „Възкресение”, управлявайки лек автомобил марка „БМВ” настигнал лек автомобил марка „Фолксваген“, управляван от С. Р., започнал да обижда шофьора и возещия се до него пътник (свидетеля М. И.), ударил с юмрук по покрива на автомобила и стъклото на предната лява врата, отново им отправил псувни и обиди, след това потеглил с управлявания от него лек автомобил, като се опитвал да избута от пътя автомобила, управляван от Р. Впоследствие Иванов слязъл от автомобила си, ударил с юмрук и счупил стъклото на предната дясна врата на автомобила, управляван от Р., след което ударил с юмрук в лицето, в областта на устата М. И. и насочил пистолет към двамата; като деянието по своето съдържание се отличава с изключителна дързост – осъществено е на публично място, чрез използването на пистолет, при демонстрация на безнаказаност и пренебрежение на установените правила за поведение в обществото. Иванов е извършил деянието при условията на  опасен рецидив. \r\nИванов е обвинен и за това, че на същата дата и място, е направил опит да принуди другиго – М. И., да извърши нещо, противно на волята му – да му предаде своя движима вещ, а именно собствения си мобилен телефон марка „Apple”, продукт „iPhone“, модел „7”, като употребил за това заплашване (закана с убийство) – насочил и опрял пистолет в хълбока от дясната страна на И. и няколко пъти му казал „дай ми телефона си или ще те застрелям”, като опитът останал недовършен по независещи от дееца причини (пострадалият избягал). \r\nНа Иванов е определено едно общо наказание за двете деяния - „лишаване от свобода“ за срок от две години, което следва да бъде изтърпяно при първоначален строг режим.", "date": "2018.04.12", "title": "София: Мъж получи 2 години затвор за сбиване на пътя"}
{"url": "http://www.focus-news.net/news/2018/04/12/2510246/sport-pitsbarg-zapochna-s-pobeda-70-pleyofite-v-nhl.html", "text": "Шампионът Питсбърг тръгна към трета поредна купа \"Стенли\" с разгромен успех - 7:0 над гостуващия Филаделфия в първия мач от плейофите в Източната конференция на Националната хокейна лига. Сидни Кросби реализира хеттрик, негов трети в 149-ия му мач в елиминациите, с което се изравни с клубната легенда Марио Лемьо, който го постига в 107-ия си двубой. Вратарят Мат Мъри отрази 24 шайби и записа трети пореден \"шътаут\" в плейофите, като серията му започна от финала срещу Нешвил през миналия сезон. Джейк Генцел завърши с четири точки след гол и три асистенции, а Карл Хагелин, Евгени Малкин и Брайън Ръст също се разписаха.\r\nНа Запад новакът Лас Вегас записа исторически първи успех в плейофите след 1:0 над гостуващия Лос Анджелис. Шей Тиодор вкара единственото попадение в 3:23 минута на мача, а вратарят Марк-Андре Флюри направи страхотен двубой с 30 спасявания. Така Флюри записа 63-а победа в елиминациите и се изравни при вратарите с Къртис Джоузеф на 12-ото място във вечната ранглиста. Той не допусна гол в 11-и плейофен мач в кариерата си и заема десетото място в класацията по този показател. \r\nВ другия мач от Западната конференция Джо Мороу вкара за първи път в кариерата си в елиминациите и донесе победата на Уинипег с 3:2 над гостуващия Минесота. Мороу се разписа 8:13 минути преди края за обрата от 1:2. Марк Шайфъл и Партик Лаине също вкараха. За гостите точни бяха Мат Кълън и Зак Паризи, а вратарят Деван Дубник отрази 37 шайби, но това не беше достатъчно. \r\nСрещи от първия кръг в плейофите на Националната хокейна лига на САЩ и Канада (играе се до четири победи от седем мача):\r\nИзточна конференция:\r\nПитсбърг Пингуинс - Филаделфия Флайърс 7:0 (3:0, 2:0, 2:0)\r\nЗападна конференция:\r\nУинипег Джетс - Минесота Уайлд 3:2 (0:0, 1:0, 2:2)\r\nВегас Голдън Найтс - Лос Анджелис Кингс 1:0 (1:0, 0:0, 0:0)", "date": "2018.04.12", "title": "Спорт: Питсбърг започна с победа 7:0 плейофите в НХЛ"}
{"url": "http://www.focus-news.net/news/2018/04/12/2510250/radka-banyalieva-muzey-na-aviatsiyata-v-krumovo-na-tozi-den-vseki-balgarin-bi-tryabvalo-da-se-gordee-s-tova-koeto-sme-postignali-v-usvoyavaneto-na-kosmosa.html", "text": "Много са постиженията, които достигат българските учени в изследването на космическото пространство. Това каза в интервю за Агенция „Фокус“  Радка Банялиева – директор на Музея на авиацията в Крумово, по повод Международния ден на авиацията и космонавтиката. „България е постигнала много в усвояването на Космоса, макар и малка по територията, тя има своя принос. България е съучредител на Международната астронавтична академия и участва в първата международна космическа програма „Интеркосмос“, която стартира още през 1967г. През 1972г. в орбита е изведен спътник ИК-8, а заедно с него и прибор за изследване на плазма, който е създаден от български учени. Две години по-късно има  нов спътник, който е с български уред за дистанционно сондиране на Земята. На 10 април 1979г.  от космодрума „Байконур“ в Съветския съюз излита космическия кораб „Съюз 33“ с международен екипаж руският космонавт Николай Рукавишников и първият български космонавт Георги Иванов. И така страната ни става шеста страна в света със свой космонавт след Съветския съюз, САЩ, Чехословакия, Полша и Германската демократична република“, разказа Радка Банялиева. „Българи създават телевизионния комплекс „Фрегат“, който от планетарната станция „Фобос“ предава първите цифрови изображения на спътника на Марс. Българи са създатели и на психофизиологичният уред „Невролаб-Б“, който следи състоянието на космонавтите по 24 показатели. Наша е и единствената оранжерия „Свет-2“, която е създадена през 1995г. от Таня Иванова, която дава реколта на „Мир“, отбеляза още Радка Банялиева. „Същевременно България е третата държава в света, която още през 1979г. по специална технология на лиофилизацията започва производството на космически храни от български продукти. Те се подготвят в Института по лиофилизация и криобиология към Селскостопанска академия. Така че много са достиженията на България в усвояването на Космоса. На този ден всеки българин би трябвало да се гордее с това, което сме постигнали“, допълни още Радка Банялиева.", "date": "2018.04.12", "title": "Радка Банялиева, Музей на авиацията в Крумово: На този ден всеки българин би трябвало да се гордее с това, което сме постигнали в усвояването на Космоса"}
{"url": "http://www.focus-news.net/news/2018/04/12/2510248/nsi-prez-2017-g-prodalzhava-protsesat-na-namalyavane-i-zastaryavane-na-naselenieto-v-balgariya-kakto-i-disbalansat-v-teritorialnoto-mu-razpredelenie.html", "text": "През 2017 г. продължава процесът на намаляване и застаряване на населението в България, както и дисбалансът в териториалното му разпределение. Това сочи статистика на Националния статистически институт (НСИ).\r\nДемографска ситуация в страната през 2017 година:\r\n- Продължава процесът на намаляване и застаряване на населението;\r\n- Задълбочава се дисбалансът в териториалното разпределение на населението;\r\n- Намалява броят на живороденитe деца и коефициентът на обща раждаемост;\r\n- Увеличава се броят на умрелите лица и коефициентът на обща смъртност;\r\n- Намалява детската смъртност;\r\n- Броят на сключените граждански бракове се увеличава, а броят на бракоразводите\r\nнамалява;\r\n- Увеличава се очакваната средна продължителност на живота.Брой и структури на населението\r\nКъм 31 декември 2017 г. населението на България е 7 050 034 души, което представлява 1.4% от населението на Европейския съюз. В сравнение с 2016 г. населението на страната намалява с 51 825 души, или с 0.7%. Мъжете са 3 422 409 (48.5%), а жените - 3 627 625 (51.5%), или на 1 000 мъже се падат 1 060 жени. Броят на мъжете преобладава във възрастите до 53 години. С нарастването на възрастта се увеличават броят и относителният дял на жените от общото население на страната.\r\nПродължава процесът на застаряване на населението. В края на 2017 г. лицата на 65 и повече навършени години са 1 481 908, или 21.0% от населението на страната. В сравнение с 2016 г. делът на населението в тази възрастова група нараства с 0.3 процентни пункта, а спрямо 2001 г. – с 4.1 процентни пункта. Процесът на застаряване е по-силно изразен сред жените отколкото сред мъжете. Относителният дял на жените на възраст над 65 години е 24.4%, а на мъжете - 17.4%. Тази разлика се дължи на по-високата смъртност сред мъжете и като следствие от нея - на по-ниската средна продължителност на живота при тях. В регионален аспект делът на лицата на 65 и повече навършени години е най-висок в областите Видин (29.3%), Габрово (28.2%), Кюстендил (26.9%) и Ловеч (26.6%). Общо в деветнадесет области този дял е над средния за страната. Най-нисък е делът на възрастното население в областите София (столица) - 17.2%, и Варна - 18.6%.  Общо за ЕС-28 относителният дял на населението на 65 и повече навършени години е 19.4%. Най-висок е този дял в Италия (22.3%), следвана от Гърция (21.5%) и Германия (21.2%). Общо в шест страни, включително и България, делът на възрастното население е над 20.0%.\r\nКъм 31.12.2017 г. децата до 15 години в страната са 1 004 376, или 14.3% от общия брой на населението, като спрямо 2016 г. този дял се увеличава с 0.2 процентни пункта. Относителният дял на населението под 15 години е най-висок в областите Сливен - 18.4%, и Бургас - 15.5% от населението на областта. Общо в петнадесет области този дял е под общия за страната, като най-нисък е в областите Смолян и Габрово - по 11.5%. Делът на най-младото население в ЕС-28 в началото на 2017 г. е 15.6%, като най-нисък е в Германия (13.4%) и Италия (13.5%), а най-висок е в Ирландия (21.1%) и Франция (18.3%). \r\nКъм 31.12.2017 г. общият коефициент на възрастова зависимост в България е 54.5%, или на всяко лице в зависимите възрасти (под 15 и над 65 години) се падат по-малко от две лица в активна възраст. За сравнение, през 2005 и 2016 г. този коефициент е бил съответно 44.5 и 53.4%. Това съотношение е по-благоприятно в градовете - 50.3%, отколкото в селата - 67.5%. Във всички области на страната, този показател е над 50.0% с изключение на София (столица) - 46.3%, като най-неблагоприятно е съотношението в областите Видин (70.3%), Ловеч (66.5%) и Габрово (65.8%).\r\nЗастаряването на населението води до повишаване на неговата средна възраст, която от 40.4 години през 2001 г. нараства на 41.2 години през 2005 г. и достига 43.6 години в края на 2017 година. Процесът на застаряване на населението се проявява както в селата, така и в градовете, като в градовете средната възраст на населението е 42.6 години, а в селата - 46.3 години. Тенденцията на застаряване на населението води до промени и в неговата основна възрастова структура - под, във и над трудоспособна възраст. Влияние върху съвкупностите на населението във и над трудоспособна възраст оказват както застаряването на населението, така и законодателните промени при определянето на възрастовите граници за пенсиониране. За 2017 г. тези граници за населението в трудоспособна възраст са до навършването на 61 години за жените и 64 години за мъжете.Населението в трудоспособна възраст към 31.12.2017 г. е 4 248 хил. души, или 60.3% от населението на страната, като мъжете са 2 233 хил., а жените - 2 015 хиляди. През 2017 г. броят на трудоспособното население намалява с почти 56 хил. души, или с 1.3%, спрямо предходната година. Към края на 2017 г. над трудоспособна възраст са 1 736 хил. души, или 24.6%, а под трудоспособна възраст - 1 066 хил. души, или 15.1% от населението на страната. Възпроизводството на трудоспособното население се характеризира чрез коефициента на демографско заместване, който показва съотношението между броя на влизащите в трудоспособна възраст (15 - 19 години) и броя на излизащите от трудоспособна възраст (60 - 64 години). Към 31.12.2017 г. това съотношение е 64. За сравнение, през 2001 г. 100 лица, излизащи от трудоспособна възраст, са били замествани от 124 млади хора. Най-благоприятно е съотношението в областите Сливен - 84, Варна – 71, и София (столица) - 70 лица. Най-нисък е този показател в областите Смолян - 44, и Габрово, Перник и Кюстендил, където 100 лица, излизащи от трудоспособна възраст, се заместват от 50 лица, влизащи в трудоспособна възраст.Териториално разпределение на населението\r\nКъм 31.12.2017 г. в градовете живеят 5 181 755 души, или 73.5%, а в селата - 1 868 279 души, или 26.5% от населението на страната. Към края на 2017 г. населените места в България са 5 256, от които 257 са градове и 4 999 - села. Населените места без население са 162. Най-голям е техният брой в областите Габрово, Велико Търново и Кърджали - съответно 61, 58 и 11. В 1 172, или в 22.3% от населените места, живеят от 1 до 49 души включително. С население над 100 хил. души са шест града в страната, в които живеят 34.1% от населението на страната. Към края на 2017 г. страната е разделена на 6 статистически района, 28 области и 265 общини.Статистически райони\r\nПоловината от населението на страната (50.0%) живее в Югозападния и Южния централен район, а най-малък по брой на населението е Северозападният район - 756 хил. души, или 10.7% от населението на страната. През 2017 г. и в шестте статистически района населението намалява спрямо 2016 г., като най-голямо е намалението в Северозападния - с 1.8%, а най-малко - в Югозападния район - с 0.3%.Области\r\nНай-малка по население е област Видин, в която живеят 86 927 души, или 1.2% от населението на страната, а най-голяма е област София (столица) - 1 325 429 души (18.8%). В шестнадесет области населението е под 200 хил. души и общо в тях живеят 30.1% от населението на страната. Шест области са с население от 200 хил. до 300 хил. души и обхващат 20.2% от населението на страната. Шест са и областите с население над 300 хил. души, като в първите три от тях - София (столица), Пловдив и Варна, живее повече от една трета от населението на страната (35.0%). Само две области - София (столица) и Кърджали, увеличават населението си през 2017 г. спрямо 2016 г. - съответно с 0.1 и 0.2%. При всички останали области има намаление, като най-голямо е за областите Видин - с 2.2%, и Смолян - с 2.0%.Общини\r\nНеравномерно е разпределението на населението и по общини. В 72 общини с население под 6 000 души живеят едва 3.9% от населението на страната. В същото време в деветте общини с население над 100 хил. души живеят 41.0% от населението на страната. Най-голяма по население е Столична община (1 325 429), следвана от общините Пловдив (345 213) и Варна (344 748). Най-малката община е Трекляно – 798 души. Основните фактори, които влияят върху измененията в броя и структурите на населението, са демографските процеси - раждаемост, смъртност и миграция.Раждаемост\r\nПрез 2017 г. в страната са регистрирани 64 359 родени деца, като от тях 63 955 (99.4%) са живородени. В сравнение с предходната година броят на живородените намалява с 1 029 деца, или с 1.6%. Коефициентът на обща раждаемост през 2017 г. е 9.0‰, а през предходната 2016 г. - 9.1‰. Броят на живородените момчета (32 787) е с 1 619 по-голям от този на живородените момичета (31 168), или на 1 000 живородени момчета се падат 951 момичета.  В градовете и селата живородени са съответно 48 005 и 15 950 деца, а коефициентът на раждаемост е 9.2‰ в градовете и 8.5‰ в селата. В регионален аспект най-висока е раждаемостта в областите Сливен - 12.5‰, София (столица) - 10.3‰, Стара Загора и Пловдив - по 9.6‰. В деветнадесет области раждаемостта е по-ниска от средната за страната, като най-ниски стойности се наблюдават в областите Габрово и Видин - по 6.5‰. Коефициентът на раждаемост общо за ЕС-28 през 2016 г. е 10.1‰ по данни на Евростат. Най-високо равнище на раждаемост сред европейските страни има Ирландия - 13.4‰, следват Обединеното кралство и Швеция - по 11.8‰. С най-нисък коефициент на раждаемост в Европейския съюз е Италия - 7.8‰.\r\nБроят на жените във фертилна възраст (15 - 49 навършени години) в страната, или размерът на родилните контингенти и тяхната плодовитост, оказва съществено влияние върху равнището на раждаемостта и определя характера на възпроизводството на населението. Към 31.12.2017 г. броят на жените във фертилна възраст е 1 517 хил., като спрямо предходната година намалява с близо 22 хил., а спрямо 2011 г. - с почти 133 хиляди. През 2017 г. броят на децата, родени от майки под 18 години, е 3 251. Запазва се тенденцията на увеличаване на броя на децата, родени от жени на възраст 40 и повече навършени години - от 1947 през 2016 г. на 2 108 през 2017 година.\r\nПоловината (50.7%) от ражданията през 2017 г. са първи за майката, 36.5% - втори, а 12.5% - трети и от по-висока поредност. Тоталният коефициент на плодовитост е един от основните показатели, характеризиращи плодовитостта на жените. През 2017 г. средният брой живородени деца от една жена е 1.56. За сравнение, през 2001 г. той е бил 1.24, а през 2016 г. - 1.54. Средната възраст на жените при раждане на първо дете се увеличава от 27.0 години през 2016 г. на 27.1 години през 2017 година. В регионален аспект средната възраст при раждане на първо дете варира от 30.0 години за област София (столица) до 23.1 години за област Сливен. През 2017 г. са регистрирани 1 134 случая на многоплодни раждания, което е с 5 случая повече отколкото през 2016 година. При 1 127 от случаите са родени по две деца, а при 7 – по три. От 1991 г. се наблюдава трайна тенденция на увеличаване на абсолютния брой на извънбрачните раждания. Техният относителен дял нараства от 18.5% през 1992 г. на 42.0% през 2001 г. и на 59.2% през 2013 година. През 2017 г. броят на извънбрачните раждания е 37 935, или 58.9% от всички раждания. Относителният дял на извънбрачните раждания в селата (65.7%) е по-висок отколкото в градовете (56.7%). За 77.9% от извънбрачните раждания има данни за бащата, което означава, че тези деца най-вероятно се отглеждат в семейна среда от родители, живеещи в съжителство без брак. В регионален аспект най-висок е относителният дял на извънбрачните раждания в областите Видин (78.3%) и Враца (73.3%). Този дял е над 50.0% във всички области на страната с изключение на Разград (48.6%), Благоевград (44.2%) и Кърджали (35.7%).Смъртност\r\nБроят на умрелите лица през 2017 г. е 109 791, а коефициентът на обща смъртност  - 15.5‰. Спрямо предходната година броят на умрелите се увеличава с 2 211, или с 2.1%. Нивото на общата смъртност продължава да е твърде високо. Смъртността сред мъжете (16.5‰) продължава да бъде по-висока в сравнение със смъртността сред жените (14.6‰). През 2017 г. на 1 000 жени умират 1 071 мъже. Продължават и силно изразените различия в смъртността сред градското и селското население. Коефициентът на смъртност е по-висок в селата (22.0‰) отколкото в градовете (13.2‰). Общо за ЕС-28 коефициентът на смъртност през 2016 г. е 10.0‰. Равнището на общата смъртност на населението в България е най-високо сред европейските страни. С най-ниска смъртност са Ирландия и Кипър - по 6.4‰, и Люксембург - 6.8‰. Освен в България значително по-висока от средната за ЕС-28 е стойността на този показател само в Латвия - 14.6‰, и Литва - 14.3‰. С най-висока смъртност в страната са областите Видин - 22.7‰, и Монтана и Ловеч – по 21.1‰. В седем области смъртността е по-ниска от общата за страната, като най-ниска е в София (столица) - 11.6‰.Показателят за преждевременна смъртност през 2017 г. (20.9%) намалява спрямо предходната 2016 г. (21.8%). В стойностите на показателя за преждевременна смъртност има съществени разлики при мъжете и жените. Умрелите жени на възраст под 65 години са 13.7% от всички умрели жени, а стойността на този показател при мъжете е 27.6%. През 2017 г. в страната са починали 408 деца на възраст до една година, а коефициентът на детска смъртност е 6.4‰. За сравнение, през 2001 г. коефициентът на детска смъртност е бил 14.4‰, през 2005 г. - 10.4‰, а през 2016 г. - 6.5‰. В регионален аспект през 2017 г. в общо единадесет области коефициентът на детска смъртност е по-нисък от средния за страната, като най-нисък е в областите Видин - 1.7‰, и София (столица) - 2.6‰. Най-висока стойност на коефициента на детска смъртност е регистрирана в областите Добрич (12.9‰) и Сливен (12.6‰). Различните равнища на смъртност сред мъжете и жените, както и сред населението в градовете и селата, определят и разликата в очакваната средна продължителност на предстоящия живот на различните групи население.Средната продължителност на предстоящия живот общо за населението на страната, изчислена за периода 2015 - 2017 г., е 74.8 години и спрямо предходния период (2014 - 2016 г.) се увеличава с 0.1 години. Средната продължителност на живота при мъжете е 71.3 години, докато при жените е със 7.1 години по-висока - 78.4 години. Средната продължителност на предстоящия живот е с 2.8 години по-висока за населението в градовете (75.6 години) отколкото за населението в селата (72.8 години).Бракове и бракоразводи\r\nПрез 2017 г. са регистрирани 28 593 юридически брака - с 1 790 повече спрямо предходната година, а коефициентът на брачност е 4.0‰. Три четвърти от всички регистрирани бракове (21 536) са сред населението в градовете. През 2017 г. средната възраст при сключване на първи брак за мъжете и жените е съответно 31.4 и 28.4 години. Спрямо предходната година средната възраст се увеличава с 0.3 години както за мъжете, така и за жените. За 87.1% от жените и 86.2% от мъжете, сключили граждански брак през 2017 г., той е бил първи. Областите с най-много бракове на 1 000 души от населението са Разград и Добрич – съответно 5.2 и 5.0‰, а най-нисък е коефициентът на брачност в област Враца - 2.4‰. \r\nБроят на разводите през 2017 г. е 10 411, или със 192 по-малко от регистрираните през 2016 година. От всички прекратени бракове 81.0% се отнасят за населението в градовете. Най-голям е делът на браковете, прекратени по „взаимно съгласие“ (63.4%), следват причините „несходство в характерите“ (26.6%) и „фактическа раздяла“ (8.3%). Разводът не е бил първи за 9.8% от жените и 10.7% от мъжете, разтрогнали своите бракове през 2017 година. Средната продължителност на брака до неговото прекратяване е 15.8 години.Вътрешна миграция\r\nПрез 2017 г. в преселванията между населените места в страната са участвали 113 471 лица. От всички, които са променили своето обичайно местоживеене вътре в страната, 43.0% са мъже и 57.0% - жени. По отношение на възрастовата структура с най-голям относителен дял сред преселващите се са лицата във възрастовата група 20 - 39 години (34.9%), следвани от лицата на възраст под 20 години - 30.9%, и 40 - 59 години - 16.1% от мигриралите лица. Най-голямо териториално движение има по направлението „град - град“ (42.3%), следва направлението „село - град“ (24.2%) и „град - село“ (21.5%). Значително по-малък по брой и относителен дял е миграционният поток по направлението „село - село“ - 11.9% от мигриралите лица. Най-голям брой от преселващите се в страната са избрали за ново местоживеене област София (столица) (18 286). Областите с най-големи относителни дялове в миграционния поток към област София (столица) са София - 9.9%, Благоевград - 7.0%, и Пловдив - 6.0%. Най-малко преселили се в столицата са от областите Търговище и Разград - по 0.9%.Външна миграция\r\nПрез 2017 г. 31 586 души са променили своя настоящ адрес от страната в чужбина, като 50.8% от тях са мъже. Всеки втори емигрант (55.1%) е на възраст 20 - 39 години. Най-младите емигранти (под 20 години) са 14.6%, а тези на 60 и повече навършени години - 6.9% от всички емигранти. Най-предпочитани от емигрантите дестинации са Германия (22.0%), Обединеното кралство (16.3%) и Испания (12.2%). Лицата, които са сменили местоживеенето си от чужбина в България, или потокът на имигрантите, включва български граждани, завърнали се в страната, както и граждани на други държави, получили разрешение или статут за пребиваване в страната. През 2017 г. 25 597 лица са променили своето обичайно местоживеене от чужбина в България. Относителният дял на мъжете е 48.7%, а на жените - 51.3%. Сред дошлите да живеят в страната 36.2% са във възрастовата група 20 - 39 години, а 27.0% са на възраст 40 – 59 години. Най-младите имигранти (под 20 години) са 20.5%, а най-възрастните (на 60 и повече години) - 16.3%. Най-висок е делът на имигрантите от Турция (23.7%), Руската федерация (11.7%) и Германия (6.9%).Естествен и механичен прираст на населението\r\nБроят и структурите на населението се определят от размерите и интензивността на неговото естествено и механично (миграционно) движение. Разликата между живородените и умрелите представлява естественият прираст на населението. След 1990 г. демографското развитие на страната се характеризира с отрицателен естествен прираст на населението. През 2017 г. в резултат на отрицателния естествен прираст населението на страната е намаляло с 45 836 души. Намалението на населението, измерено чрез коефициента на естествения прираст, е минус 6.5‰. Коефициентът на естествения прираст в градовете е минус 4.0‰, а в селата - минус 13.5‰. През 2017 г. всички области в страната имат отрицателен естествен прираст. С най-малки по стойности коефициенти на отрицателен естествен прираст са областите София (столица) (-1.3‰) и Сливен (-2.8‰). С най-голямо намаление на населението вследствие на високия отрицателен естествен прираст е област Видин - минус 16.2‰, следвана от областите Габрово - минус 14.4‰, Кюстендил и Монтана - по минус 13.5‰. В осем области населението намалява с над 10 на 1 000 души през 2017 година. Коефициентът на естествения прираст общо за ЕС-28 през 2016 г. е 0.0‰. Четиринадесет страни имат положителен естествен прираст, като най-висок е този показател в Ирландия (7.0‰), Кипър (4.7‰) и Люксембург (3.6‰). Освен нашата страна с високи стойности на отрицателен естествен прираст на населението са Литва – минус 3.7‰, Латвия и Хърватия – по минус 3.4‰. Съществено влияние върху броя и структурите на населението в страната оказва и механичният прираст (нетното салдо от външната миграция), който също е отрицателен – минус 5 989 души. Той се формира като разлика между броя на заселилите се и изселилите се от страната. Намалението на населението в резултат на външната миграция, измерено чрез коефициента на нетна миграция, е -0.8‰. През 2017 г. шест области имат положителен механичен прираст: Кърджали (5.7‰), София (столица) (2.7‰), Пловдив (2.5‰), Варна (2.4‰), Бургас (1.6‰) и Перник (1.4‰). С най-голямо намаление на населението в резултат на отрицателния механичен прираст са областите Смолян (-10.3‰), Ямбол (-6.4‰) и Враца (-6.2‰).", "date": "2018.04.12", "title": "НСИ: През 2017 г. продължава процесът на намаляване и застаряване на населението в България, както и дисбалансът в териториалното му разпределение"}
{"url": "http://www.focus-news.net/news/2018/04/12/2510251/burgas-v-grada-shte-se-provede-tsikal-ot-kontserti-jazz-migration.html", "text": "През април Бургас ще бъде домакин на цикъл от концерти, обединени под заглавието \"Jazz Migration\". Това съобщиха от пресцентъра на Община Бургас. Проектът представя пред широката публика три джаз формации, водени от изявени пианисти, активно работещи по европейските сцени. Това са Събин Тодоров, Константин Костов и Димитър Бодуров. Те ще представят в експоцентър \"Флора\" най-новите си албуми, придаващи нестандартно звучене и облик на съвременния български джаз. Всяка една от концертните програми се отличава с индивидуална интерпретация на уникалната фолклорна традиция на страната ни.\r\nПрограмата ще бъде открита от Бодуров трио на 14 април от 19.00 часа. Следващото събитие ще се състои на 21 април - Събин Тодоров трио, а на 28 април триото на Константин Костов закрива цикъла.\r\nПоканените изпълнители са сред българските музиканти, които редовно участват в престижни форуми и са заслужили международно признание. \"Jazz Migration\" е проект, имащ за цел да фокусира вниманието върху процесите на обратен \"внос\" на артистичен потенциал от Европа към България, които кореспондират с актуалните тенденции в съвременното общество за привличане на таланта в културните процеси на страната ни.\r\nЦикълът от концерти ще представи приноса, който българската музикална традиция има в развитието на съвременните джазови форми. Той се организира от Фондация \"Арт Офис\", в партньорство с Община Бургас.", "date": "2018.04.12", "title": "Бургас: В града ще се проведе цикъл от концерти \"Jazz Migration\""}
{"url": "http://www.focus-news.net/news/2018/04/12/2510256/pregled-na-mezhdunarodnite-novini-do-13-chasa-agentsiya-fokus.html", "text": "Броят на чужденците в Германия достигна рекордни нива - в края на 2017 г. в страната са регистрирани 10,6 млн. души с чуждестранни корени, съобщава водещото издание Der Spiegel, като се позовава на данни от Федералната статистическа служба. \r\nДанните показват скок от 5,8% (или 585 хил. души) спрямо края на 2016 г. Увеличението е доста над средното за последните 10 г., което възлиза на 388 хил. души. От 2009 г. броят на чужденците в Германия непрекъснато се увеличава, поясняват от Федералната статистическа служба.\r\nОсновната причина е нарастващата имиграция от Европейския съюз (ЕС). Налице е нетно увеличение през 2017 г. (баланс на пристигания и заминавания) от 439 хил. души. То се дължи главно на страните, които са станали част от Общността след разширяването на ЕС през 2004 г. По-голямата част от новопристигналите през миналата година са от Полша (85 хил.), Румъния (85 хил.) и България (45 хил.). „Между 2007 г. и 2017 г., чуждестранното население в Германия от държавите от ЕС е нараснало от 919 хил. до 2,6 млн.\", се казва в изявление от органа. \r\nИмиграцията от държави извън ЕС е намаляла през миналата година: 163 хил. души са регистрирани от т.нар. трети страни, в сравнение с 665 хил. през 2016 г. От Сирия, Ирак и Афганистан в Германия пристигат все по-малко хора.\r\nНетната имиграция от Сирия през 2017 г. е била около 61 хил. души, в сравнение с 260 хил. през предходната година. От Ирак за Германия са емигрирали 17 хил. души, докато през 2016 г. броят им е бил 91 хил.  Спадът е най-осезаем от Афганистан – през миналата година в Германия са регистрини пет хиляди граждани на централноазиатската страна, докато година по-рано броят им е бил 119 хил.\r\n*** Около 12 хил. евреи от цял свят ще се включат в  „Марша на живите“, с който всяка година на 12 април, Международния възпоменателен ден на Холокоста, се почитат жертвите на геноцида, извършен от нацисткия режим.\r\nПо данни на организаторите тази година броят на участниците в марша от Аушвиц към Биркенау ще бъде рекорден. В събитието ще вземат участие държавният глава на Полша Анджей Дуда и израелският му колега Реувен Ривлин. \r\nОтношенията между двете държави се изостри от началото на годината заради според закон за Холокоста, предложен от управляващите във Варшава. Законопроектът предвижда глоби и санкции за онези, които приписват на полската държава или нейни граждани „публична и противна на фактите\" отговорност или съучастие в престъпленията на нацисткия режим. Критиците обвиниха управляващата партия „Право и справедливост\" (ПиС), че се опитват да прикрият престъпленията, извършени от поляците срещу евреите.  Генералният секретар на НАТО Йенс Столтенберг предупреди, че Русия модернизира ядрения си арсенал и бариерите за неговото използване намаляват.\r\n„Виждаме страна, която е силно въоръжена, която атакува военно Украйна и която вкара своите войски в Молдова и Грузия против тяхната воля. Москва подкрепя режима на Башар Асад в Сирия. Регистрирахме дори и кибератаки срещу компютърната мрежа на германското правителство. Но това не е всичко, което ни притеснява: Русия модернизира своя ядрен арсенал, а психологическата бариера за неговото използване намалява“, предупреди норвежкият политик. \r\nСъщевременно Столтенберг заяви, че разчита на решителни действия от страна на държавите от НАТО в отношенията си с Русия. „Ще бъде важно да демонстрираме на Москва, че ще има последствия, ако Русия действа така, както в Крим, ако Русия стои зад кибератаки и нарушава международните правила\".\r\nЧрез прехвърлянето на войски на Източния фланг на НАТО Алиансът се стреми към „пропорционален и отбранителен отговор\". Докато поведението на Москва не се промени, „войските остават там, където са, а санкциите остават в сила\", зави Столтенберг, като в същото време увери: „Ние не искаме Студена война. Ако не разговаряме, няма да успеем да разрешим споровете си, нито да подобрим взаимното си разбиране“.\r\n*** Сирийската армия установи пълен контрол над град Дума, намиращ се до този момент в ръцете на групировката „Джейш ал-Ислам“. Така правителствените сили на Дамаск поемат управлението над цяла Източна Гута, последния бастион на опозиционните сили, съобщи пред журналисти началникът на Центъра по примиряване на враждуващите страни в Сирия генерал-майор Юрий Евтушенко.\r\n„Днес (12 април) се случи знаково събитие в историята на Сирийската Арабска Република. Издигането на държавния флаг над сградите в град Дума  бележи контрола над това населено място и следователно - над Източна Гута като цяло\", заяви Евтушенко, като напомни, че считано от четвъртък в града ще бъдат изпратени подразделения на руската военна полиция. Те ще гарантират спазването на реда при предаването на властта в Дума на правителството в Дамаск.\r\n*** Организацията за забрана на химическите оръжия (ОЗХО) ще направи изявление около 13 часа българско време, в което ще представи информация около разследването на отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на месец март.\r\nОЗХО „ще разпространи съобщение за пресата, предвидено за 13 часа днес, и некласифицирано резюме по искане на правителството на Обединеното кралство\".\r\nРазследването на ОЗХО бе проведено по искане на правителството в Лондон.\r\n*** Бунтовниците, останали в Източна Гута, са предали тежките си оръжия.\r\n„Бойците от „Джайш ал-Ислам“ предадоха тежките си оръжия на руската военна полиция в град Дума“, съобщиха от базираната в Лондон Сирийска обсерватория за правата на човека (СОЧП).\r\nЛидерът на групировката е напуснал анклава и е пристигнал в контролирана от опозицията територия в Северна Сирия, допълниха от СОЧП.\r\n***", "date": "2018.04.12", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/04/12/2510255/ministar-neno-dimov-podpisa-dogovori-za-instalatsii-za-otpadatsi-na-botevgrad-i-harmanli.html", "text": "Министърът на околната среда и водите Нено Димов подписа договор за изграждане на компостираща инсталация и инсталация за предварително третиране на битови отпадъци в община Ботевград и договор за изграждане на компостираща инсталация за разделно събрани зелени и биоразградими битови отпадъци от община Харманли. Това съобщиха от пресцентъра на Министерството на околната среда и водите. Целта на проекта за изграждане на компостираща инсталация и инсталация за предварително третиране на битови отпадъци в община Ботевград е да се намали количеството депонирани битови отпадъци чрез осигуряване на допълнителен капацитет за предварително третиране. Компостиращата инсталация за разделно събрани зелени и/или биоразградими битови отпадъци е с капацитет 2 700 тона годишно и ще обслужва 32 500 жители от територията на общините Ботевград, Етрополе и Правец. Инсталацията за предварително третиране на смесено събрани битови отпадъци е с капацитет до 8700 тона годишно и ще обслужва 48 500 жители. Общият размер на инвестицията е близо 9.6 млн. лв. Оперативна програма „Околна среда 2014-2020“ осигурява безвъзмездна финансова помощ в размер на 7.2 млн. лв. Срокът за изпълнение на проекта е 30 месеца.\r\nПроектът за изграждане на компостираща инсталация за разделно събрани зелени и биоразградими битови отпадъци от община Харманли предвижда изграждане на съоръжение с капацитет 2690 тона годишно, което ще обслужва 25 000 жители. Инсталацията ще бъде разположена на територията на Регионално депо за неопасни отпадъци за общините Харманли, Маджарово, Любимец, Тополовград, Симеоновград и Свиленград. Проектът е на стойност над 3.2 млн. лв., като ОПОС 2014-2020 осигурява близо 2.4 млн. лв. Срокът за приключване на дейностите е 19 месеца.\r\nСоциално-икономическите ползи от изпълнението на двата проекта са насочени към подобряване качеството на околната среда и предоставяне на нов тип услуга за управление на отпадъците за жителите в общините.", "date": "2018.04.12", "title": "Министър Нено Димов подписа договори за инсталации за отпадъци на Ботевград и Харманли"}
{"url": "http://www.focus-news.net/news/2018/04/12/2510253/veliko-tarnovo-obshtina-svishtov-shte-realizira-tri-proekta-po-programata-za-transgranichno-satrudnichestvo-interreg-v-a-rumaniya-balgariya-2014-2020.html", "text": "Три проекта по програмата за трансгранично сътрудничество ИНТЕРРЕГ V-A Румъния – България 2014-2020 ще реализира Община Свищов. Това съобщи кметът Генчо Генчев, предаде репортер на Радио „Фокус“ – Велико Търново. Генчев посочи, че управляващия орган на програмата е одобрил и трите подадени от местната администрация проектни предложения. Първият проект се казва „Единни стандарти, повишена координация, обща сигурност за един по-сигурен регион“. Той е на стойност 1.2 млн. лева и ще се реализира съвместно с кметство Зимнич. Предвижда се закупуването на техника за реакция при бедствени ситуации. По проекта ще бъдат предоставени  автовишка, водоноски, кислородни маски, резачки за метал и за дърво, пневматични възглавници, с които да ще повдигат паднали скали и обърнати автомобили, помпи и видеонаблюдение, трактор и храсторез за разчистване на растителността около пътните платна. За първи път Община Свищов ще разполага с термокамера, която да открива затиснати хора. Ще бъде обособен и команден център в две населени места. Единият ще се намира в Кризисния център в село Овча могила, в другият в Община Свищов. Той ще бъде оборудван дигитална и мобилна техника, видео и радио станции. Кметът Генчев съобщи, че срокът за изпълнение на този проект е две години. Вече е обявена процедурата за избор на доставчик на техниката. Очаква се дейностите да бъдат реализирани до месец септември тази година.\r\nВторият проект, който ще реализира Община Свищов по програма ИНТЕРРЕГ V-A Румъния – България 2014-2020, се казва Традиция и танц – мост над Дунава“. Той е на обща стойност 2 932 000 лева, като средствата, които ще усвои Община Свищов, са в размер на 1.3 млн. лева. Той предвижда изграждане на училище по фолклор в село Царевец, където ежегодно се провежда Националния фолклорен фестивал „Фолклорен извор“. „Чрез създаването на това училище  ще се популяризира културното наследство на България и на Румъния. Предвиждаме групи от Румъния да гостуват тук за седмица до десет дни, през което време те ще изучават българските танци, традиции и фолклор. Същото ще се случва с български групи в Румъния. В края на обучението те ще представят наученото“, посочи Генчев. Той добави, че тези обучения ще се провеждат два пъти годишно. Фолклорното училище ще бъде обособено в сградата на бившето училище в селото. Базата ще разполага с хотелска част с 50 места, две конферентни зали, репетиционна зала и открита сцена. Кметът съобщи, че вече е обявена процедурата за избор на изпълнител, като до края на календарната година ще приключи ремонтът на училището. Изпълнението на проекта ще стартира в началото на 2019 година. От общо 27 представени проекта, този проект е класиран на второ място от оценителната комисия, с общ брой точки 89.\r\nТретият проект е се казва „Повишаване на трансграничната мобилност чрез подобряването на третостепенните възли към TNTинфраструктурата“. В рамките на този проект ще бъде ремонтиран общинския път между село Драгомирово – село Овча могила и главен път Бяла – Плевен. Отсечката е с дължина 10 км. „Пътните участъци от Ферибота, през Свищов, Царевец, Българско сливово, Драгомирово вече са ремонтирани. След като ремонтираме и прекия път през Овча могила, ще създадем свързаност – един път за бързо придвижване от Ферибота до главния път Бяла – Плевен“, допълни Генчев. Той съобщи, че общата сума на този проект е 8 млн. лева. Община Свищов обжалва оценката и размера на финансиране. Жалбата ще бъде разгледана до края на месеца. Очакванията са до средата на лятото да стартира изпълнението този проект.\r\nНадежда КРЪСТЕВА", "date": "2018.04.12", "title": "Велико Търново: Община Свищов ще реализира три проекта по програмата за трансгранично сътрудничество ИНТЕРРЕГ V-A Румъния – България 2014-2020"}
{"url": "http://www.focus-news.net/news/2018/04/12/2510252/harvatiya-prisadata-na-voislav-sheshev-e-prekaleno-meka-spryamo-izvarshenite-ot-nego-prestapleniya.html", "text": "Министерството на външните работи на Хърватия приветства решението на Апелативната камара на Международния механизъм за наказателните трибунали да потвърди първоинстанционната присъда на Хага за Воислав Шешел. От ведомството обаче подчертаха, че тя е прекалено мека спрямо извършените от него престъпления, предава Радио „Свободна Европа“ в македонската си редакция. \r\nШешел получи десет години затвор за престъпления срещу човечеството заради словото му в Хрътковци, Сърбия, на 6 май 1992 г., което води до депортиране, преследване и насилствено изселване на хърватите във Войводина.Агенция „Фокус“ припомня:\r\nВоислав Шешел бе признат за виновен и осъден на 10 г. лишаване от свобода от Хага, но въпреки това лидерът на опозиционната Сръбска радикална партия няма да отиде в затвора, тъй като прекара в ареста в Хага 11,5 г. \r\nПрез 2016 г. Шешел бе оправдан по всички обвинения, повдигнати срещу него от Прокуратурата на вече разпуснатия Международен наказателен трибунал за бивша Югославия (МНСБЮ). \r\nПървоначално сръбският политик бе оправдан по всички девет обвинения в обвинителния акт, включително за употреба на реч за омраза, подбуждане към военните престъпления в Хърватия и Босна и Херцеговина по време на военни конфликти от 90-те години на миналия век, както и за експулсиране на етнически хървати от северната провинция Войводина в Сърбия. Прокуратурата в Хага обжалва това решение, а Шешел представи писмен отговор на жалбата.Тереза Герова", "date": "2018.04.12", "title": "Хърватия: Присъдата на Воислав Шешев е прекалено мека спрямо извършените от него престъпления"}
{"url": "http://www.focus-news.net/news/2018/04/12/2510247/dmitriy-peskov-govoritel-na-kremal-komunikatsionniyat-kanal-mezhdu-voennite-na-sasht-i-rusiya-v-siriya-e-aktiven.html", "text": "Комуникационният канал между военните на Руската федерация и САЩ в Сирия е активен и е задействан от двете страни. Това увери говорителят на Кремъл Дмитрий Песков, предава РИА Новости.\r\n„Тази линия съществува и се намира в активно състояние. Като цяло, казвам, че тази линия се задейства и от двете страни“, заяви Песков пред журналисти, отговаряйки на въпрос дали наистина военните ведомства на Русия и САЩ използват тази опция за комуникация, за да бъдат избегнати загуби сред руските военнослужещи в случай на американски удари в Сирия.Тереза Герова", "date": "2018.04.12", "title": "Дмитрий Песков, говорител на Кремъл: Комуникационният канал между военните на САЩ и Русия в Сирия е активен"}
{"url": "http://www.focus-news.net/news/2018/04/12/2510257/vitseprezidentat-iliyana-yotova-se-sreshtna-s-uchenik-otlichen-v-konkurs-za-ese-na-tsentar-amalipe.html", "text": "„Искам да стана артист“. Това каза на среща на „Дондуков“ 2 с вицепрезидента Илияна Йотова десетокласникът Божидар Михайлов, съобщиха от прессекретариата на държавния глава. Той е отличен от Център за междуетнически диалог и толерантност „Амалипе“ за есе на тема „Защо средно образование?“. \r\nСрещата с вицепрезидента е част от инициативата „Ученически лидери – министри и посланици за един ден“ на „Амалипе“ и 247 училища в цялата страна, участващи в програмата за намаляване на отпадането от училище. Инициативата е по повод Международния ден на ромите – 8 април.\r\nБожидар е от село Беломорци, учи в Професионална гимназия по транспорт и лека промишленост в град Омуртаг. След завършване на средното си образование възнамерява да учи в НАТФИЗ „Кръстьо Сарафов“. Все още не е решил дали да не следва и медицина.\r\nНа срещата с Илияна Йотова Божидар разказа за дейността си като доброволец в Център „Амалипе“. Той работи активно за превенция на ранните бракове сред ромската общност, като организира срещи с родители и техните деца.\r\nТеодора Крумова, програмен директор на „Амалипе“, представи подробно пред вицепрезидента дейността на центъра, трудностите, които среща, и постигнатите успехи.", "date": "2018.04.12", "title": "Вицепрезидентът Илияна Йотова се срещна с ученик, отличен в конкурс за есе на Център „Амалипе“"}
{"url": "http://www.focus-news.net/news/2018/04/12/2510254/plovdiv-politsiyata-prodalzhava-izdirvaneto-na-izbyagaliya-42-godishen-zatvornik.html", "text": "Полицията продължава издирването на избягалия 42-годишен затворник от Пловдив Георги Танчев. Това съобщи за Радио „Фокус“ – Пловдив говорителят на Областната дирекция на МВР. На 10 април Танчев, който изтърпява влязла в сила присъда за държане на наркотични вещества, е напуснал външен обект край Пловдив, където е работил и не се е прибрал в Затвора. Предвиденото от закона наказание за бягството му е до три години „лишаване от свобода“. Вчера полицията разпространи снимка на избягалия от открит обект затворник. Мъжът е среден на ръст, с нормално телосложение, кестенява коса и тъмни очи. Гражданите, които разполагат с информация за местонахождението му, могат да сигнализират в най-близкото районно полицейско управление или на тел. 112. Продължават активните процесуално-следствени действия и оперативни мероприятия за издирването на мъжа.\r\nТони МИХАЙЛОВ", "date": "2018.04.12", "title": "Пловдив: Полицията продължава издирването на избягалия 42-годишен затворник"}
{"url": "http://www.focus-news.net/news/2018/04/12/2510232/republika-makedoniya-makedoniya-si-skri-gordostta-za-da-ne-obidi-nikos-kodzias.html", "text": "За да не се обиди министъра на външните работи на Гърция Никос Кодзиас, македонските власти скриха Звездата от Вергина (или Звездата от Кутлеш,среща се и като Слънцето от Вергина/Кутлеш), изобразена на националното знаме, издигнато на около 30 метра от хотела в Охрид, в който се провежда срещата на първия дипломат на Атина с македонския му колега Никола Димитров, коментира скопското електронно издание „Република“.\r\nСъответната информация е от социалните мрежи и е подкрепена със снимков материал. \r\nПавел Донески от Охрид реагира гневно на действията, още повече, че те са извършени в частна собственост - ресторант. Изданието привежда съобщението, което той е публикувал във „Фейсбук“:\r\n„Прикрийте всички признаци, които намекват за нещо антично македонско, в случая слънцето от Вергина, избрано като символ/лого на частен обект, само да не му „боде очите\" на скъпия гост от Гърция. Твърда основа за „напредък в преговорите\". Следващата „логична\" стъпка би била изтриването с коректор на думата „македонска“ от менюто със салатите, защото е твърде иредентистко да се гледа, да не говорим да се яде…“Тереза Герова", "date": "2018.04.12", "title": "„Република“ (Македония): Македония си скри гордостта, за да не обиди Никос Кодзиас"}
{"url": "http://www.focus-news.net/news/2018/04/12/2510258/veliko-tarnovo-tri-izdirvani-litsa-sa-ustanoveni-na-teritoriyata-na-oblastta.html", "text": "Три издирвани лица са установени на територията на област Велико Търново, съобщиха от ОДМВР – Велико Търново. На 11 април в град Лясковец служители при РУ - Горна Оряховица извършват проверка на лек автомобил с плевенска регистрация и намиращите се в него петима пътника. Оказва се, че две от трите жени – И.К. на 27 години и В.М. на 23 години са обявени за общодържавно издирване – В.М. в качеството на обвиняема по досъдебно производство на РУ - Хасково, а И.К. е обявена в НШИС от Люксембург в качеството на издирвано лице за участие в наказателно производство с мярка “Установяване на адрес”.\r\nНа същата дата в град Горна Оряховица в двора на ПГЖПТ по време на провеждане на специализирана операция е проверен 15-годишен младеж, обявен за издирване като свидетел по досъдебно производство на РУ - Павликени.", "date": "2018.04.12", "title": "Велико Търново: Три издирвани лица са установени на територията на областта"}
{"url": "http://www.focus-news.net/news/2018/04/12/2510261/premierat-boyko-borisov-provede-sreshta-s-ministar-krasimir-karakachanov-i-general-leytenant-andrey-botsev.html", "text": "Министър-председателят Бойко Борисов проведе среща с вицепремиера и министър на отбраната Красимир Каракачанов и с началника на отбраната генерал-лейтенант Андрей Боцев. Това съобщиха от правителствената информационна служба.© 2018 Всички права запазени. Забранява се възпроизвеждането изцяло или отчасти на материали и публикации без предварителното съгласие на Информационна агенция \"Фокус\"!", "date": "2018.04.12", "title": "Премиерът Бойко Борисов проведе среща с министър Красимир Каракачанов и генерал-лейтенант Андрей Боцев"}
{"url": "http://www.focus-news.net/news/2018/04/12/2510263/evrodeputatat-momchil-nekov-nuzhno-e-v-balgariya-da-se-reglamentira-dobrovolchestvoto.html", "text": "„Надявам се в България скоро да има закон за доброволчеството, защото само у нас и в Словения няма законова регламентация на тази дейност. Срамно е, по време на Българското европредседателство да разглеждаме регламенти и документи за Европейския корпус за солидарност, а да нямаме закон за доброволчеството“. Това заяви евродепутатът Момчил Неков при откриване на конференцията „Възможности и предизвикателства пред доброволческата дейност в европейски и национален план“, съобщиха от пресофиса на евродепуатата. В дискусията участваха омбусманът Мая Манолова; Ленка Здрахалова, главен експерт отдел \"Еразъм +\" и младежки политики в Европейската комисия; Михаела Канарчева, главен експерт в отдел „Младежки дейности“ в Център за развитие на човешките ресурси; Антоанета Христова, психолог и ръководител на ИИНЧ към БАН; Чавдар Христов от КНСБ; Антон Кутев, депутат от БСП и председател на Комисия по взаимодействието с неправителствените организации и жалбите на гражданите в НС; Мария Христова, председател на Български младежки червен кръст; Ренета Венева, председател на Национален алианс за работа с доброволци; Лилия Еленкова, проектен ръководител в Национален младежки форум, представители на младежки организации и неправителствения сектор. \r\n„Смятам, че законът за добровлочеството, несъмнено, би допринесъл за създаване на благоприятна среда за осъществяване на доброволчески дейности, за повишаване на тяхното качество, както и за отдаване на дължимото им признание. Осигуряването на подходяща законодателна рамка и на национални стратегии за насърчаване на доброволческите дейности ще спомогне, както за признаването на значимостта на тази дейност като израз на гражданско участие, така и за регламентирането на  неговите икономически и социални измерения“, заяви Неков. „От доброволческия труд има и икономически ползи . Чрез него се създава около 3% от БВП на ЕС, а всяко евро, инвестирано в развитие на доброволчеството, връща 5 евро в националните бюджети“, добави евродепутатът Момчил Неков. „Доброволчество е една от темите с които се занимавам в Европйския парламент. Трябва да отбележа, че през последните години по статистически данни се забелязва тенденция на намаляване броя  на активните доброволци в Европейския съюз  като цяло, за това ЕП и ЕК предприеха инициативи да направим видим и привлекателен доброволческия труд“, коментира Неков.\r\nОмбудсманът Мая Манолава заяви, че от няколко години се обсъжда въвеждането на закона за доброволчеството у нас. „В момента има внесен в парламента законопроект, но той стои на трупчета“, допълни Манолова. Тя заяви, че българските институции са длъжник на гражданите – доброволци у нас. Омбудсманът каза, че България е страната с най-слабо застъпено доброволчество. Манолова представи статистика, според която 40% от българите нямат време за доброволчество, 26% не знаят къде и как да се включат в доброволчески дейности. \r\n„ЕС поставя силен акцент върху доброволчеството и принципите на солидарност“, заяви Ленка Здрахалова, главен експерт отдел Еразъм + и младежки политики в Европейската комисия. Тя представи Европейският корпус за солидарност и възможностите, които предоставя. Здрахалова каза, че 112 българи вече са се включили в реални доброволчески проекти в България и на територията на ЕС. „Вярвам, че чрез новата законодателна рамка на ЕС можем да привлечем млади хора за доброволчески каузи“, допълни Здрахалова.  \r\nМихаела Канарчева от Центъра за развитие на човешките ресурси представи възможностите за кандидатстване по добороволчески програми на Европейския корпус за солидарност. Тя акцентира върху новостите, като финансиране на проекти на национално ниво и програмите за солидарност в подкрепа на младежи в неравностойно положение. \r\nВсички участници в дискуцията приветстваха идеята за регламентиране на доброволчеството у нас.   \r\nЧавдар Христов от КНСБ изтъкна необходимостта от разграничаване на доброволчеството и доброволческия труд. \r\n„Законопроектът, внесен в парламента, се работи отдавна, но липсата на закон пречи на реалната работа на доброволческите организации у нас“, заяви Антон Кутев, депутат от БСП и председател на Комисия по взаимодействието с неправителствените организации и жалбите на гражданите в НС. Той подчерта, че е законът не е минал на първо четене в НС, но между двете четения /първо и второ четене/ ще внесе предложения и промени в в него, включително и такива от евродепутат Момчил Неков. Кутев изтъкна необходимостта от смислени политики за доброволчество и заяви, че се надява още в тази пленарна сесия на парламента да се приеме законът. \r\nПсихологът Антоанета Христова изтъкна, че доброволчеството е израз на мотивация и свободна воля, но тенденциите са към намаляване на тази дейност. Тя обърна внимание на демографската тенденция, че застаряващото население, все повече, ще включва възрастни доброволци, а вниманието и програмите на ЕС са насочени към младите хора. Христова призова за по-многопланово мислене и включване на възрастните хора в доброволчески каузи. В заключение на дискусията Момчил Неков обобщи, че доброволчеството е индекс за човешко развитие.", "date": "2018.04.12", "title": "Евродепутатът Момчил Неков: Нужно е в България да се регламентира доброволчеството"}
{"url": "http://www.focus-news.net/news/2018/04/12/2510260/obshtina-svishtov-shte-remontira-sporen-uchastak-v-promishlenata-zona-na-grada.html", "text": "Община Свищов ще ремонтира спорен участък в промишлената зона на града. Това съобщи кметът Генчо Генчев, предаде репортер на Радио „Фокус“ – Велико Търново. Генчев обясни, че пътят е изграден преди години от местно предприятие за производство на целулоза. През 2009 година е издаден протокол за дарение на отсечката от предприятието на Общината, но процедурата е спряна. В момента заради лошото състояние на пътя е събрана подписка от служителите на предприятието с искане за цялостно преасфалтиране на участъка, която е входирана в Общината. „Няма как Община Свищов като бюджетна организация по закон да влага публични финанси в път, който не е неин. На последната сесия на Общински съвет, когато приемахме бюджета, ние дадохме гаранции, че ще бъде направена рехабилитация и закърпване на дупките. Опитва се да се упражни натиск на общинското ръководство да бъде цялостно рехабилитиран и ремонтиран този път, но не е законосъобразно да влагаме средства в инфраструктура, която не е публична“, посочи Генчев. Той добави, че благодарение на депутатите от региона Правителството е отпуснало 500 000 лева за рехабилитация на уличната мрежа в Свищов. Освен това Общината е теглила заем в размер на 2 млн. лева за ремонт на 45 улици. Входиран е проект и в ПУДОС на стойност 1.7 млн.  лева за подмяна на близо 4 км. Водопреносна мрежа в Свищов. Кметът посочи, че след като започне усвояването на тези средства, ще бъде извършена и рехабилитация на проблемния участък. „Ние също сме заинтересовани този път да е в добро състояние, защото там се намира претоварената станция на община Свищов за отпадъци, но не можем да вложим средства в нещо, което не е наше“, посочи Генчев. Той съобщи, че републиканската пътна мрежа на територията на Община Свищов е в много добро състояние. Проблемен остава участъкът до село Вардим, но Общината е получила уверение от министъра на регионалното развитие Николай Нанков, че всеки момент ще започне цялостна реконструкция и рехабилитация на пътя. В лошо състояние е и част от пътя между село Царевец и Свищов. Но е получено уверение, че и тази отсечка ще бъде направена. „След ремонтите на тези участъци, ще имаме наистина добра пътна инфраструктура, което е изключително важно за развитието на туризма“, каза още Генчев.\r\nНадежда КРЪСТЕВА", "date": "2018.04.12", "title": "Община Свищов ще ремонтира спорен участък в промишлената зона на града"}
{"url": "http://www.focus-news.net/news/2018/04/12/2510265/plovdiv-na-teritoriyata-na-asenovgrad-se-izvarshva-kosene-na-trevnite-ploshti-na-publichni-mesta.html", "text": "На територията на Асеновград се извършва косене на тревните площи на публични места. Това съобщиха за Радио „Фокус“ – Пловдив от отдел „Връзки с обществеността“ на Общината. Булевард „България”, улиците „Марица”, „Съединение”, „Васил Левски” и „Христо Ботев” са сред първите, който ще бъдат почистени от треви и храсти. След това дейността ще премине към градския парк, кварталните зелени площи и междублоковите пространства. От 16 април ще започне машинното миене на улиците и варосване на уличните бордюри. Продължава почистването и на нерегламентираното сметище от ул. „Миньор”. Към момента извозеното количество е над 600 тона. В края на месец април ще започнат и дейностите по дезакаризация на тревните площи.", "date": "2018.04.12", "title": "Пловдив: На територията на Асеновград се извършва косене на тревните площи на публични места"}
{"url": "http://www.focus-news.net/news/2018/04/12/2510259/nikola-petrov-nao-rozhen-nad-50-000-ostatatsi-i-chasti-ot-spatnitsi-sa-ustanoveni-kato-kosmicheski-otpadatsi-v-kosmosa.html", "text": "Над 50 000 остатъци и части от спътници са установени като космически отпадъци в Космоса. Това каза за Радио „Фокус“ – Смолян Никола Петров, директор на Националната астрономическа обсерватория „Рожен“. По думите му определено започваме да имаме цивилизационен проблем, като замърсяваме нашето околоземно и космическото пространство. „Това основно се дължи на изстреляните от нас и нашето съвремие спътници. Всяка година се изстрелват между 80 и 100 спътника. До момента има над 8 000 такива, които са изстреляни. Около 70% от тях са на орбита, която е средно между 300 и 600 км над земната повърхност, там е най-съсредоточена мрежата на изстреляните от нас спътници. Те основно са комуникационни, но много от тях дават данни и за състоянието на земната атмосфера, за облачната покривка. Всички прогнози, които слушаме по медиите, част от тези модели на прогноза на времето са на базата на спътници. Тоест ние без спътниковата система е много трудно да кажем, че имаме напредък на цивилизацията в момента“, добави Петров. Той подчерта, че тук започва да идва и проблемът, защото те не могат да бъдат вечни. Имат време на живот, което е различно. Понякога е в рамките на няколко години, понякога десетилетие или две, но неизбежно те се разпадат и животът им свършва. „Разбира се, те могат да се разградят и много често това се случва и то се дължи на малките астероиди, които са в Слънчевата система. Един сблъсък с тях създава поражение било то върху слънчевите им панели или самите тела на спътниците и в тези случаи, те стават неизползваеми. След това стават отпадък и именно него наричаме космически боклук. Ние, астрономите в нашата обсерватория на Рожен не можем точно да кажем, но това, което статистиката показва от обсерваториите, които основната им задача е следенето на тези неща е, че може би се наброяват остатъци и отделни части от спътници, които са над 50 000 на брой. Това започва да създава проблем за изстрелването на следващите такива спътници, как да бъдат позиционирани как да няма поражения за тях, но това не може да продължава до безкрай“, коментира астрономът. Той уточни, че вече има създадени програми, които в много близко бъдеще би трябвало да заработят, но трябва да се събира този космически боклук. Част от него е с много ценни метали, които се добиват трудно на земята, те се използват за направата на спътниците, така че има какво да се използва от тях. „Това не е лесна задача и може би това ще е една от следващите скъпо платени професии на Земята“, посочи Петров. Той отбеляза, че от друга страна е хубаво да мислим как да не създаваме чак толкова космически боклук на земята. За пример той посочи изстреляният автомобил на Илон Мъск в Космоса. „Кому не нужно нарочното замърсяване на космическото пространство с абсолютно ненужна вещ. Това за мен е някак налудничаво. Като имам предвид, какво трябва да се прави, за да се съобразяваме с нашата дейност, е може би да се забрани на такива хора да правят такива дивотии. За някой може да прозвучи наистина грубо, но това за мен е някаква глупост – да си изстреляш колата, която хаотично да се движи някъде между планетите в Слънчевата система и с оправданието, че Космоса е достатъчно голям, за да го наречем замърсяване. Не бива да позволяваме подобни неща“, каза още Петров. Той посочи, че вместо собствения ти автомобил, който за нищо не става, може би е трябвало да се изпрати сонда, която да изпрати към нас данни за състоянието на слънчева радиация, космически частици или каквато и да и полезна информация за човечеството.\r\nОтносно очакванията преди дни, свързани с падането на части от един от корабите на Китай, астрономът заяви, че това е било излишно. „До голяма степен остатъците от космически апарати, които падат на земната повърхност изгарят далеч в земната атмосфера и много малки късчета падат от тях, така че поражения не би трябвало да очакваме. Големият проблем е за новите апарати, които се изстрелват и евентуално биха могли да се сблъскат някъде високо в орбита с такива остатъци“, коментира Петров. Той обобщи, че с космическите отпадъци започваме да създаваме един нов проблем от ново поколение свързан със съвремието на нашата цивилизация.\r\nНели ГЕРГЬОВСКА", "date": "2018.04.12", "title": "Никола Петров, НАО „Рожен“: Над 50 000 остатъци и части от спътници са установени като космически отпадъци в Космоса"}
{"url": "http://www.focus-news.net/news/2018/04/12/2510264/shumen-10-uchilishta-se-vklyuchiha-v-initsiativata-sedmitsa-na-zdraveto.html", "text": "10 училища се включиха в инициативата „Седмица на здравето“ в Шумен, предаде репортер на Радио „Фокус“ - Шумен. Събитието се провежда в пространството пред НЧ „Добри Войников - 1856“. В изложението всяко училище представя своя проект чрез кът, посветен на здравето. Изделията и сувенирите са изработени от учениците. Проявата е съпроводена с концертна програма и като всеки празник ще завърши с общо хоро. Организатори на събитието са Регионална здравна инспекция, съвместно с Общинския здравен център и доброволците от Български младежки червен кръст – Шумен. „Седмицата на здравето“ е във връзка с реализиране на дейности по Национална програма за превенция на хроничните незаразни болести 2014-2020 г. Целта е да се акцентира върху превенцията и промоцията на здравословния начин на живот през погледа на децата. За участниците в изложението са предвидени подаръци, подготвени от организаторите.\r\nИвелина ИВАНОВА", "date": "2018.04.12", "title": "Шумен: 10 училища се включиха в инициативата „Седмица на здравето“"}
{"url": "http://www.focus-news.net/news/2018/04/12/2510262/afp-bashar-asad-predupredi-che-deystviyata-na-zapada-mozhe-da-dovedat-do-po-natatashna-destabilizatsiya-na-regiona.html", "text": "Държавният глава на Сирия Башар Асад отправи предупреждения, че заплахите за военни действия на Запада в отговор на предполагаемата химическа атака в град Дума може единствено да доведат до по-голям хаос в региона, предава AFP.\r\n„Тези думи и всички възможни действия ще допринесат само за по-нататъшна дестабилизация в региона\", алармира Асад.Тереза Герова", "date": "2018.04.12", "title": "AFP: Башар Асад предупреди, че действията на Запада може да доведат до „по-нататъшна дестабилизация“ на региона"}
{"url": "http://www.focus-news.net/news/2018/04/12/2510266/sitel-makedoniya-v-rumanskiya-parlament-othvarliha-zakonoproek-za-avtonomiya-na-sekuyskata-oblast.html", "text": "Камарата на депутатите на румънския парламент отхвърли проектозакона за предоставяне на автономен статут на населената предимно с унгарци Секуйска област в централната част на страната, предава македонският телевизионен канал „Сител“.\r\nЗаконопроектът имаше за цел формирането на автономен регион, обхващащ областите Ковасна, Харгита и част от Муреш, като правен субект в рамките на румънската държава.\r\nСпоред Комисията за държавна помощ инициативата на практика „предвижда създаването на отделна държавна единица, паралелно с единствената национална румънска държава\".\r\nПредложението бе отхвърлено с 218 гласа „против“ и 20 „за“. Тереза Герова", "date": "2018.04.12", "title": "„Сител“ (Македония): В румънския парламент отхвърлиха законопроек за автономия на Секуйската област"}
{"url": "http://www.focus-news.net/news/2018/04/12/2510240/mvnr-predpriema-speshni-deystviya-za-izyasnyavane-na-vsichki-obstoyatelstva-okolo-sluchaya-s-balgarskiya-grazhdanin-zhelyaz-andreev.html", "text": "По разпореждане на премиера Бойко Борисов МВнР предприе спешни действия за изясняване на всички обстоятелства около случая с българския гражданин Желяз Андреев. Това съобщиха от пресцентъра на Министерството на външните работи.  \r\nПо указания на вицепремиера и министър на външните работи Екатерина Захариева зам.-министър Юрий Щерк покани на среща американския посланик в София Ерик Рубин, а българският посланик във Вашингтон Тихомир Стойчев поиска спешно да бъде приет от заместник помощник държавния секретар за Европа Матю Палмър за изясняване на исканията на американската страна.   \r\nЕкстрадицията на български граждани за САЩ се регулират от Закона за екстрадицията и европейската заповед за арест и от Договора за екстрадиция между правителствата на Република България и САЩ, ратифициран на 23 април 2008 година, влязъл в сила на 21 май 2009 г.  \r\nНа основание чл. 20 т. 1 от Договора МВнР ще поиска консултации между Департамента по правосъдие на САЩ и Министерството на правосъдието на Република България. \r\nКонкретното искане за екстрадиция на Желяз Андреев е постъпило във Върховната касационна прокуратура по линия на международното полицейско сътрудничество. МВнР припомня, че решението за екстрадиция е от компетенциите на Съдебната власт.", "date": "2018.04.12", "title": "МВнР предприема спешни действия за изясняване на всички обстоятелства около случая с българския гражданин Желяз Андреев"}
{"url": "http://www.focus-news.net/news/2018/04/12/2510267/predsedatelyat-na-kevr-dots-ivan-ivanov-shte-dade-brifing-na-13-april.html", "text": "На 13 април председателят на КЕВР доц. Иван Иванов ще направи изявление пред медиите по повдигнати през седмицата въпроси, касаещи правомощията на Комисията. Това съобщиха от пресцентъра на КЕВР.\r\nБрифингът ще се проведе от 11.00 часа в Заседателната зала, ет. 4, в сградата на Комисията.", "date": "2018.04.12", "title": "Председателят на КЕВР доц. Иван Иванов ще даде брифинг на 13 април"}
{"url": "http://www.focus-news.net/news/2018/04/12/2510268/prezidentat-rumen-radev-svikva-zasedanie-na-konsultativniya-savet-za-natsionalna-sigurnost-na-19-april-2018-g.html", "text": "Президентът Румен Радев свиква на 19 април 2018 г. от 14.00 часа на „Дондуков“ 2 заседание на Консултативния съвет за национална сигурност на тема: „Актуални рискове и заплахи за националната сигурност на Република България. Състояние на Въоръжените сили. Необходими мерки“. Това съобщиха от прессекретариата на държавния глава.", "date": "2018.04.12", "title": "Президентът Румен Радев свиква заседание на Консултативния съвет за национална сигурност на 19 април 2018 г."}
{"url": "http://www.focus-news.net/news/2018/04/12/2510270/inzh-tsvetan-asenov-zam-kmet-na-vidin-59-089-lv-sa-otdeleni-za-asfaltirane-na-patishta-ot-chetvartoklasnata-patna-mrezha-v-obshtinata.html", "text": "59 089 лв. са отделени за асфалтиране на пътища от IV-класна пътна мрежа в общината. Това каза за Радио „Фокус“ – Видин инж. Цветан Асенов, заместник-кмет по строителството и развитие на инфраструктурата на Община Видин. Той посочи, че сред заложените дейности през тази година са основен ремонт на две кръгови кръстовища (на бул. „Панония” с ул. „Гео Милев” и на ул. „Академик Стефан Младенов“ с ул. „Хр. Ботев“) във Видин, на стойност 20 000 лв. „Ще бъде извършен основен ремонт на тротоари във Видин за 32 692 лв., за асфалтиране на междублокови пространства и улици във Видин и Дунавци са отделени 215 000 лв.“, каза зам.-кметът Цветан Асенов. Той добави, че още 60 000 лв. ще бъдат вложени за текущ ремонт на уличната мрежа.\r\nАнна ЛОЗАНОВА", "date": "2018.04.12", "title": "Инж. Цветан Асенов, зам.-кмет на Видин: 59 089 лв. са отделени за асфалтиране на пътища от четвъртокласната пътна мрежа в общината"}
{"url": "http://www.focus-news.net/news/2018/04/12/2510271/sputnik-ruskiyat-poslanik-na-rusiya-pri-oon-prizna-che-pozdravyava-niki-heyli-s-tseluvki.html", "text": "Докато отношенията между официална Москва и Вашингтон остават напрегнати на фона на събитията в Близкия изток и Европа, изглежда, че взаимодействието между руските и американските дипломати в ООН следва друга динамика, коментира Sputnik.\r\nВасилий Небензя, постоянен представител на Русия при ООН, заяви, че отношенията между руските и американските дипломати остават сърдечни, въпреки настоящите геополитически напрежения в света.\r\n„Тук най-вече общувам с моите колеги, а що се отнся до американските, вярвате или не, имаме нормални отношения с Ники Хейли и нейната мисия\", увери руският дипломат.\r\nЗапитан как се поздравяват с Хейли, Небензя бързо отговори, че се „целуват\", и изрази надежди, че отношенията между Русия и САЩ в крайна сметка ще станат толкова добри като тези между него и неговия американски колега.Тереза Герова", "date": "2018.04.12", "title": "Sputnik: Руският посланик на Русия при ООН призна, че поздравява Ники Хейли с „целувки“"}
{"url": "http://www.focus-news.net/news/2018/04/12/2510269/chetvartfinalite-na-liga-evropa-sa-tazi-vecher-ot-2205-chasa.html", "text": "Тази вечер в 22:05 часа започват реваншите от четвъртфиналната фаза в Лига Европа. Всеки от осемте отбора в турнира има своите шансове да продължи напред. Най-сериозна изглежда интригата в срещата между Олимпик Марсилия и РБ (Лайпциг). Германците спечелиха с 1:0 на свой терен, но французите разполагат с експлозивно нападение, способно да отбележи голове довечера на стадион “Велодром”.\r\nИнтересно ще бъде и в мача между РБ (Залцбург) и Лацио. “Орлите” спечелиха с 4:2 първия мач на \"Олимпико\", но не могат да бъдат сигурни в крайния успех. Двата гола на чужд терен дават достатъчно надежди на австрийците, че могат да стигнат до обрат в своя полза.\r\nФаворитът в турнира Атлетико Мадрид също има преднина от два гола над Спортинг (Лисабон) преди гостуването си в Португалия. Испанците спечелиха с 2:0 на свой терен, което е добър турнирен резултат, но сега трябва да довършат започнатото.\r\nНай-добра преднина след първия двубой има другият голям фаворит - Арсенал. Англичаните спечелиха с 4:1 първата среща с ЦСКА (Москва) и до голяма степен си гарантираха продължаването напред.", "date": "2018.04.12", "title": "Четвъртфиналите на Лига Европа са тази вечер от 22:05 часа"}
{"url": "http://www.focus-news.net/news/2018/04/12/2510276/dobrich-obshtinata-shte-izgradi-parking-v-kooperativniya-pazar-i-novi-alei-v-grobishtniya-park.html", "text": "Предстои Община град Добрич да изгради Паркинг в Кооперативния пазар, който се намира в централна градска част между улиците „Пере Тошев“, „Княз Дондуков“ и площад „Македония“. Това съобщиха от пресцентъра на Общината. Ще започнат и дейности по изграждане на нови алеи в разширената част на Гробищния парк. Дейностите са част от Рамково споразумение № ДОП-5/03.01.2018 г. с предмет: „Строителство, основен ремонт, реконструкция, рехабилитация и текущ ремонт на пътна и улична мрежа, пътни съоръжения, паркове и елементи на техническата инфраструктура за нуждите на Община град Добрич“. \r\nВъв връзка със сключеното Рамково споразумение и покана за представяне на оферти във вътрешно конкурентен избор са подписани договори между Община град Добрич и „Пътно строителство“ АД град Добрич за „Изграждане на паркинг „Кооперативен пазар” - на стойност 130 000 лева с ДДС и „Разширение на гробищен парк – изграждане на алеи“ - на стойност 200 000 лева с ДДС. Средствата са осигурени от бюджета на Община град Добрич за 2018 г. Срокът за изпълнение на ремонтните дейности е 3 месеца.", "date": "2018.04.12", "title": "Добрич: Общината ще изгради паркинг в Кооперативния пазар и нови алеи в Гробищния парк"}
{"url": "http://www.focus-news.net/news/2018/04/12/2510273/sluzhiteli-na-ikonomicheska-politsiya-v-ruse-razkriha-izmamna-shema-za-teglene-na-pari-ot-banka-na-trima-zadarzhani-sa-povdignati-obvineniya.html", "text": "Служители на Икономическа полиция в Русе разкриха измамна схема за теглене на пари от банка, на трима задържани са повдигнати обвинения. Това съобщиха от пресцентъра на МВР. В хода на предприето от служители на сектор „Противодействие на икономическата престъпност“ при ОДМВР – Русе разследване за подготвяна измама в големи размери, на 10 април т.г. е задържан 46-годишен мъж. Той бил засечен при опит да изтегли значителна сума пари от банкова сметка на друго лице, чрез използване на неистински документ. В рамките на оперативно-издирвателните действия същия ден на паркинга на площад „Света Троица“ в Русе служители на ОДМВР – Русе задържали още петима участници в схемата на възраст от 31 до 56 години с два леки автомобила. При претърсване в колите, както и в домовете на заловените, са иззети документи, множество мобилни телефони, сим карти и компютърни устройства. \r\nПо случая в ОДМВР – Русе се води досъдебно производство под наблюдението на Русенска районна прокуратура. Трима мъже (на 31 г., 56 г. и 46 г.) са привлечени в качеството на обвиняеми за извършеното престъпление. С постановление на наблюдаващия прокурор мярката им за задържане е удължена до 72 часа.", "date": "2018.04.12", "title": "Служители на Икономическа полиция в Русе разкриха измамна схема за теглене на пари от банка, на трима задържани са повдигнати обвинения"}
{"url": "http://www.focus-news.net/news/2018/04/12/2510274/nad-10-kg-marihuana-sa-otkriti-na-gkpp-vidin.html", "text": "Автомобил с полска регистрация, напускащ страната през граничния пункт Видин – Калафат, е спрян за проверка на 11 април от 11.00 часа. Това съобщиха от пресцентъра на МВР. Българските гранични полицаи заедно с румънските си колеги започват физически оглед на автомобила. Между втория и третия ред седалки, в кухини на пода, те откриват три пакета, увити в тиксо. \r\nАвтомобилът е отклонен за допълнителна проверка, извършена съвместно с митнически служители. В рамките на инспекцията са открити още седем пакета, укрити във фабрични кухини в купето на автомобила и багажния отсек.    \r\nПри разрязването на един от пакетите е установено, че съдържа зелена тревиста маса. Направеният полеви наркотест е реагирал на марихуана.  Общото тегло на наркотичното вещество е 10, 340 кг.  \r\nПо случая е образувано дознание в ГПУ-Видин, което се води  под ръководството на окръжната прокуратура. Полският гражданин е привлечен като обвиняем и ще бъде задържан за 72 часа.", "date": "2018.04.12", "title": "Над 10 кг марихуана са открити на ГКПП-Видин"}
{"url": "http://www.focus-news.net/news/2018/04/12/2510275/na-izvanredno-zasedanie-na-regionalniya-savet-za-razvitie-na-severoiztochniya-rayon-zam-ministar-denitsa-nikolova-shte-predstavi-variantite-za-novo-statistichesko-rayonirane-na-stranata.html", "text": "До края на месец април ще се проведе извънредно заседание на Регионалния съвет за развитие на Североизточния район за планиране, на което заместник-министърът на регионалното развитие и благоустройството Деница Николова ще представи вариантите за ново статистическо райониране на страната и основните мотиви за промяна на районите от ниво NUTS. Точка по темата бе залегнала в дневния ред на заседанието на Съвета, което се провежда днес в хотел „Черно море“, но поради неблагоприятните метеорологични условия тази сутрин във Варна зам.-министър Николова бе възпрепятствана да участва в дискусия по темата. Това съобщиха от пресцентъра на Министерство на регионалното развитие и благоустройството.\r\nМинистерството на регионалното развитие и благоустройството провежда серия от дискусии за новото статистическо райониране на ниво регионални съвети за развитие, обхващащи всички шест района, на които в момента е разделена страната. В дискусиите участват областните управители на съответните области, кметове на общини, представители на научните среди, бизнес организации, представители на регионални държавни институции и др. \r\nИнициативата на Министерството на регионалното развитие и благоустройството цели широко обществено обсъждане на предложените от междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение за визията на новия подход в регионалната политика.", "date": "2018.04.12", "title": "На извънредно заседание на Регионалния съвет за развитие на Североизточния район зам.-министър Деница Николова ще представи вариантите за ново статистическо райониране на страната"}
{"url": "http://www.focus-news.net/news/2018/04/12/2510277/ministar-neno-dimov-zamarsyavaneto-na-vazduha-ne-e-prosto-ekologichen-no-i-ikonomicheski-kulturen-i-geografski-problem.html", "text": "Замърсяването на въздуха не е просто екологичен, но и икономически, културен и географски проблем. Това каза в предаването „Екологичен резонанс“ на Радио „Фокус“ министърът на околната среда и водите Нено Димов. Той уточни, че общото съгласие за качеството на атмосферния въздух е изключително важна тема и един от най-важните резултати от неформалното заседание на европейските министри по околна среда. Министър Димов добави, че друг важен извод е, че няма как да има единно решение за подобряване качеството на въздуха в ЕС. \r\n„Две неща трябва да бъдат откроени по отношение на качеството на атмосферния въздух. Първото е общото признаване на този много съществен за ЕС проблем – на практика 2/3 от държавите членки попадат в неизпълнение по един или друг начин на изискванията на европейското законодателство. Трябва да отбележа, че за пръв път, откакто България е член на ЕС, а може би и изобщо за пръв път, проблемът за качеството на атмосферния въздух се повдига на толкова високо ниво – на ниво министри. А това е заслуга именно на българското европредседателство“, добави министър Нено Димов. Той каза още, че резултатите в подобряване качеството на въздуха трудно могат да бъдат наблюдавани в кратък период от време и обясни, че периодът на внедряване на иновации в тази сфера е въпрос на години. Той отчете като безспорен успех политическата воля в тази насока и уточни, че е по-важно процесът да е устойчив, отколкото прибързан.", "date": "2018.04.12", "title": "Министър Нено Димов: Замърсяването на въздуха не е просто екологичен, но и икономически, културен и географски проблем"}
{"url": "http://www.focus-news.net/news/2018/04/12/2510279/gen-uesli-klark-kam-es-i-nato-ne-chakayte-zapadnite-balkani-otnovo-da-izbuhnat-tryabva-da-se-deystva-sreshtu-palzyashtata-destabilizatsiya.html", "text": "В статия за американското издание The Washington Post бившият главнокомандващ силите на НАТО в Европа генерал Уесли Кларк призова Европейския съюз и Алианса да не чакат момента, в който Западните Балкани отново „ще избухнат“ и настоя за подновяване на ангажимента на Запада към региона, за да се предотврати „пълзящата дестабилиция“ в страните от полуострова. \r\n\"Изминаха повече от две десетилетия, откакто работих с Ричард Холбрук и нашия екип за прекратяване на войната в Босна. НАТО разгърна и след това предприе действия за спиране на сръбското етническо прочистване в Косово.\r\nДнес три държави от Западните Балкани (Хърватия, Албания и Словения) станаха членове на НАТО. Хърватия и Словения се присъединиха към Европейския съюз. Сега Косово е независима държава. Повечето американци и европейци психически отхвърлиха този брутален конфликт като решен проблем.\r\nЗа съжаление, това съвсем не е вярно. Продължаващите политически конфликти по отношение на етно-религиозния характер на тези нации постоянно заплашват да прерастнат в национални и регионални кризи, като превърнат региона в основна цел за намеса от чужди сили. Екаплозивна комбинация от лошо управление, икономическа стагнация и слаби демократични институции остави малобройно, но съществена малцинство уязвима на наемане от джихадистите. Всичко това прави региона узрял за експлоатация от терористични организации и намеса от външни фактори, включително Русия, Китай и Турция.\r\nЗа да бъдат нещата още по-лоши, регионът страда от пренебрегване от страна на демокрации, които са допринесли за прекратяване на войните в Югославия. Вярвайки, че демократичното бъдеще на Балканите се намира в членството в ЕС, САЩ до голяма степен предадоха на Брюксел отговорността за политическото, институционалното и икономическото развитие на региона. И все пак политическата инерция в рамките на Общността  запази Босна и Херцеговина, Сърбия, Черна гора, Косово, Албания и Македония, които чакат окрилени. И докато САЩ и Европа спят, другите власти си водят бележки. \r\nКремъл непрекъснато увеличава влиянието си. Руснаците работят, за да подтикват антиевропейските  и антинатовските настроения. Те подкрепят екстремистки групировки (един от които е обект на разследване в Босна и Херцеговина за предполагаеми паравоенни действия) и предоставят целенасочена военна помощ. Кремъл също разгорещи пламъците на етническото разделение чрез дезинформационни кампании, които подклаждат православните християнски народи срещу мюсюлманите, като умишлено подбуждат напрежението, което подхрани и Югославските войни през 90-те години на миналия век.\r\nВ същото време Турция и държавите от Персийския залив инвестират силно и в Западните Балкани. Турция е третият по големина инвеститор в Босна и Херцеговина, а лидерът на основната мюсюлманска политическа партия в страната пътува често до Истанбул за снимки с все по-авторитарния турски президент Реджеп Тайип Ердоган.\r\nСаудитска Арабия и нейните съседи в Персийския залив са насочили своя принос към подкрепата на религиозните организации, изграждането на нови джамии и предлагането на религиозни инструкции на местните имами. Строгото тълкуване на исляма, което често е в основата на такова обучение, няма нищо общо с умерената традиция, която се практикува на Балканите от векове, и е свързана с нарастващия фундаментализъм в региона.\r\nОколо 1000 чуждестранни бойци (предимно от Косово и Босна и Херцеговина) са се борили за „Ислямска държава“ в Сирия и Ирак. Въпреки че броят на чуждестранните бойци от Балканите тенденциозно намалява, средата, в която тези лица стават радикализирани, и уязвимостта сред недоволните сегменти от населението продължават да предизвикват загриженост. Проблемът с реинтеграцията на завърналите се чуждестранни бойци отправя още по-голямо предизвикателство.\r\nИ накрая, Китай също се стреми да засили влиянието си в региона. В рамките на инициативата си „Един пояс, един път\", Пекин е готов да осигури огромните капиталови инвестиции, необходими за осъществяването на крайно необходими инфраструктурни проекти на Балканите. Но както видяхме в Африка, подобни инвестиции почти винаги идват с известни условия. \r\nЯсно е, че САЩ и Европа трябва да останат ангажирани със Западните Балкани - със специален акцент върху укрепването на демократичните институции, така че правителствата да могат да отговорят на нуждите на своите граждани.\r\nЗоната за свободна търговия на Западните Балкани, предложена наскоро от лидерите на региона, може да бъде стъпка в правилната посока. Но подобна инициатива не трябва да се разглежда като заместител на потенциалните гаранции, които трябва да бъдат предоставени от НАТО и ЕС. Сериозна пътна карта присъединяването към ЕС ще предостави на страните в региона стимули за извършване на необходимите политически и икономически реформи, за засилване на тяхното сътрудничество и за справяне с нарастващото междуетническо напрежение.\r\nРазбира се, такива усилия ще трябва да имат широка подкрепа, за да бъдат придвижени напред - предизвикателство в регион, в който населението остава рязко разделено от нагласи към институции като НАТО.\r\nИ все пак, според едно скорошно проучване, макар босненците от сръбски, хърватски и мюсюлмански произход да са разделени по много въпроси, те са обединени в опозицията си срещу „Ислямска държава“ и в желанието си да се справят с икономически проблеми. Членството в НАТО ще бъде по-лесно да се продаде на етническите сърби в региона (които са склонни да бъдат руснаци и противници на НАТО), ако това членство им се окачествява като подпомагане за по-голяма регионална стабилност.\r\nМожем да гарантираме, че милиардите долари на данъкоплатци, инвестирани в този регион, няма да се загубят, като подкрепят работата за развитие на демокрацията като Националния демократичен институт и Международния републикански институт. Виждахме продължаващото значение на този вид работа с инициативи като новосъздадената работна група за борба с екстремизма, която помага на законодателите в Босна и Херцеговина да се адаптират към постоянно променящото се предизвикателство на екстремизма.\r\nИмаме много инструменти, с които разполагаме, за да предотвратим пълзящата дестабилизация в Западните Балкани. Нека да гарантираме, че няма да похарчим огромните инвестиции, които направихме в този труден регион, и ще подновим ангажимента си да помогнем на тези нови демокрации да постигнат пълния си потенциал\".Тереза Герова", "date": "2018.04.12", "title": "Ген. Уесли Кларк към ЕС и НАТО: Не чакайте Западните Балкани отново да избухнат, трябва да се действа срещу пълзящата дестабилизация"}
{"url": "http://www.focus-news.net/news/2018/04/12/2510283/sofiya-v-stolichnata-biblioteka-shte-se-provede-initsiativata-folklorna-azbuka.html", "text": "В рамките на Дните на нематериалното културно наследство в Столична библиотека от 15.00 часа до 16.00 часа в Мраморното фоайе ще се проведе демонстрация на НКН „Фолклорна Азбука” - изпълнение на детски състав за устно народно творчество от Студио „Театър и традиции” с ръководител Магдалена Ангелова. Това съобщиха от пресцентъра на Столична община.\r\nПроектът се изпълнява с финансовата подкрепа на Столична община по Програма „Европа\" 2018 г. от Регионалния център за опазване на нематериалното културно наследство в Югоизточна Европа под егидата на ЮНЕСКО.", "date": "2018.04.12", "title": "София: В Столичната библиотека ще се проведе инициативата „Фолклорна Азбука”"}
{"url": "http://www.focus-news.net/news/2018/04/12/2510282/borislav-velkov-ndk-iska-da-formira-v-horata-dalgosrochni-navitsi-za-opazvane-na-okolnata-sreda-izpolzvayki-kulturata-kato-poslanie.html", "text": "НДК иска да формира в хората дългосрочни навици за опазване на околната среда, използвайки културата като послание. Това каза за предаването „Екологичен резонанс“ на Радио „Фокус“ Борислав Велков, председател на Съвета на директорите на НДК по повод инициативата „ReНДК-Рециклирай! Културно е“. Той уточни, че промяната на навиците, свързани със заобикалящата ни среда, не е революционен, а еволюционен процес, изискващ много усилия. \r\n„Идеята за инициативата е на екипа на НДК. От една страна е актуална за начина на живот на съвременния човек, а от друга – идеята е изцяло в контекста на културата. През НДК минават над 1 милион души годишно. Само чрез културните институции над 2 - 3 милиона души годишно биха могли да са част от една такава кауза. Следващата седмица предвиждаме среща с директорите на културните институции като начало в София, на които искаме да разкажем, така че кампанията да продължи и в други културни институции. Всичко започва от нас, защото културата, забавлението и изкуството трябва да бъдат представяни на място, което съответства на съвременния начин на живот“, обясни Борислав Велков. Той добави, че опазването на околната среда е цялостна култура на живот и апелира столичани и всички граждани за разумно третиране на отпадъците.", "date": "2018.04.12", "title": "Борислав Велков: НДК иска да формира в хората дългосрочни навици за опазване на околната среда, използвайки културата като послание"}
{"url": "http://www.focus-news.net/news/2018/04/12/2510285/stara-zagora-12-godishno-momche-e-zadarzhano-za-palezh-na-izostavena-sgrada-v-selo-hristiyanovo.html", "text": "12-годишно момче е задържано за палеж. Това съобщиха от пресцентъра на МВР. На 7 април в полицията бил получен сигнал за възникнал пожар в изоставена жилищна сграда в село Християново, община Стара Загора. По случая било образувано досъдебно производство. В резултат на проведените оперативно-издирвателни действия бил установен и задържан извършителя – малолетен от същото село. Работата по случая продължава.", "date": "2018.04.12", "title": "Стара Загора: 12-годишно момче е задържано за палеж на изоставена сграда в село Християново"}
{"url": "http://www.focus-news.net/news/2018/04/12/2510278/zam-kmetat-na-sofiya-s-resor-ekologiya-yoana-hristova-shte-prisastva-na-startiraneto-na-proekt-za-razdelno-sabirane-na-tekstil-na-teritoriyata-na-zhenski-pazar.html", "text": "От 11.00 часа на 13 април заместник-кметът на София с ресор екология Йоана Христова ще присъства на стартирането на проект за разделно събиране на текстил на територията на „Женски пазар“. Това съобщиха от пресцентъра на Столична община. \r\nСъбитието се организира от „Пазари Възраждане“ ЕАД и HUMANITA Ltd, със съдействието на Българския Червен кръст. Инициативата има за цел да подпомогне разделното събиране на текстил и е с благотворителен характер. Част от дрехите ще бъдат дарени на Червения кръст. \r\nСъбитието ще се проведе на територията на Женски пазар, при ул. “Св. св. Кирил и Методий“.", "date": "2018.04.12", "title": "Зам.-кметът на София с ресор екология Йоана Христова ще присъства на стартирането на проект за разделно събиране на текстил на територията на „Женски пазар“"}
{"url": "http://www.focus-news.net/news/2018/04/12/2510280/lovech-32-godishen-mazh-e-zadarzhan-po-podozrenie-v-palezh-na-shest-leki-avtomobila.html", "text": "32-годишен мъж от Плевен е задържан по подозрение в палеж на шест леки автомобила, паркирани пред жилищен блок в центъра на града. Това съобщиха от  пресцентъра на МВР Инцидентът е станал на 13 февруари. Действията на полицейските служители са извършени под ръководството на Прокуратурата в Ловеч. На адрес в Плевен, обитаван от мъжа, са открити и иззети вещи, имащи отношение към престъпното деяние. Мъжът е задържан за срок от 72 часа. Работата по случая продължава.", "date": "2018.04.12", "title": "Ловеч: 32-годишен мъж е задържан по подозрение в палеж на шест леки автомобила"}
{"url": "http://www.focus-news.net/news/2018/04/12/2510287/darzhavite-chlenki-ochertaha-badeshteto-na-kohezionnata-politika-investitsii-v-sektori-s-visoka-dobavena-stoynost-i-oprosteni-pravila.html", "text": "Бъдещето на политиката по сближаване на ЕС следва да бъде насочено към инвестиции в сектори с висока добавена стойност, средствата да се разходват ефективно и да се разпределят по опростени правила, да се спазва принципът на субсидиарност, да има по-добро и гъвкаво програмиране, плавен преход между програмните периоди и подобрен териториален подход. Около това се обединиха държавите-членки на днешния Съвет по общи въпроси, формат „Кохезионна политика“, председателстван от вицепремиера Томислав Дончев. Това съобщиха от правителствената информационна служба.\r\n“Дебатът относно Кохезионната политика след 2020 г. представлява съществен елемент от общия дебат за бъдещето на Европа. Много е важно да бъдат обвързани. Не можем да решаваме как да разпределяме средствата за сближаване, без преди това да определим приоритетите си, без да имаме визия как искаме да изглежда Европа след 10 години, или още по-смело, Европа, която строим за нашите деца и за децата на техните деца”, заяви Дончев.\r\nЗаключенията от Съвета са ясно послание към Европейската комисия само дни преди да бъде представен проектът за следващия дългосрочен бюджет на ЕС - Многогодишната финансова рамка.  Българското председателство ще проведе на 8 юни в София тематична Конференция на високо ниво за размяна на мнения по предложенията на Комисията относно бъдещето на Кохезионната политика.", "date": "2018.04.12", "title": "Държавите-членки очертаха бъдещето на Кохезионната политика: инвестиции в сектори с висока добавена стойност и опростени правила"}
{"url": "http://www.focus-news.net/news/2018/04/12/2510272/plovdiv-stotitsi-zhiteli-i-gosti-na-grada-otbelyazaha-mezhdunarodniya-den-na-aviatsiyata-i-kosmonavtikata.html", "text": "Стотици граждани в Пловдив отбелязаха Международния ден на авиацията и космонавтиката, предаде репортер на Радио „Фокус“ - Пловдив. Домакин на честването бе квартал „Гагарин“, в район „Северен“, където се намира възстановеният барелеф на Юрий Гагарин, който преди 57 години полетя в Космоса. Бригаден генерал Явор Матеев прие Почетната рота на Пловдивския гарнизон под звуците на военния духов оркестър. Слово произнесе Петър Ненков. В него той очерта историческия път до подвига на Юрий Гагарин и направеното от десетките му последователи в много страни по света.\r\nНа честването „Родени с криле“ освен граждани присъстваха и аташета към Посолството на Руската федерация, както и десетки официални представители на организациите, които имат голямата заслуга за възстановяването на барелефа на Юрий Гагарин, както и за подготовката на честванията на 12 април. Сред тях са група „Славяни“, авиобазите в Граф Игнатиево и Крумово, клуб „Русофили“ и десетки други, за които делото на Гагарин е велик пробив в историята на цялото човечество.\r\nБяха поднесени венци и цветя.\r\nИ тази година децата от Детска градина „Космонавт“ бяха подготвили програма. Десетки бели балони от ръцете на децата полетяха към небето.\r\nЦветана ТОНЧЕВА", "date": "2018.04.12", "title": "Пловдив: Стотици жители и гости на града отбелязаха Международния ден на авиацията и космонавтиката"}
{"url": "http://www.focus-news.net/news/2018/04/12/2510291/sport-uefa-otnovo-shte-razsledva-livarpul-i-guardiola.html", "text": "От УЕФА отново ще разследват Ливърпул, както и мениджърът на Манчестър Сити Хосепеп Гуардиола. Наставникът на Сити бе изгонен от рефера Лахос на почивката на мача във вторник, но ще бъде разследван, че е давал напътствия от трибуните на помощника си Микаел Артета, без да има право на това.\r\nЛивърпул ще бъде разследван отново заради феновете си, които хвърляха различни предмети и бутилки по рейса на Манчестър.\r\nСлучаите ще бъдат гледани на 31 май, което е след края на сезона в Шампионска лига. Съдийските грешки от двата мача накараха играчи и наблюдатели да поискат от УЕФА въвеждане на видео асистенти на съдиите от следващия сезон.", "date": "2018.04.12", "title": "Спорт: УЕФА отново ще разследва Ливърпул и Гуардиола"}
{"url": "http://www.focus-news.net/news/2018/04/12/2510290/gd-granichna-politsiya-intenziven-e-trafikat-na-granichnite-kontrolno-propuskatelni-punktove-po-granitsata-s-makedoniya-gartsiya-rumaniya-i-turtsiya.html", "text": "Интензивен е трафикът на граничните контролно-пропускателни пунктове по границата с Македония, Гърция, Румъния и Турция. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската  граница трафикът е нормален на всички гранични контролно-пропускателни пунктове.", "date": "2018.04.12", "title": "ГД „Гранична полиция“: Интензивен е трафикът на граничните контролно-пропускателни пунктове по границата с Македония, Гърция, Румъния и Турция"}
{"url": "http://www.focus-news.net/news/2018/04/12/2510284/granichna-politsiya-trafikat-e-intenziven-na-vsichki-kontrolno-propuskatelni-punktove-na-balgaro-gratskata-granitsa.html", "text": "Интензивен е трафикът на ГКПП „Илинден“. Това съобщиха за Радио „Фокус“ – Пирин от „Гранична полиция“. Натоварено е движението при преминаването на моторни превозни средства през ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.04.12", "title": "„Гранична полиция“: Трафикът е интензивен на всички контролно-пропускателни пунктове на българо-гръцката граница"}
{"url": "http://www.focus-news.net/news/2018/04/12/2510293/plovdiv-avtomobil-bez-vodach-se-e-blasnal-v-elektricheski-stalb-na-ul-mitropolit-panaret.html", "text": "Автомобил се е блъснал в електрически стълб на ул. „Митрополит Панарет“ в Пловдив. Това съобщи за Радио „Фокус“- Пловдив говорителят на ОДМВР-Пловдив. Тази сутрин, при обход в района, автопатрул на Четвърто районно управление на МВР е забелязал блъснатия автомобил. В колата не е имало водач.\r\nПродължава работата за изясняване на причините за катастрофата и издирването на собственика.\r\nЦветана ТОНЧЕВА", "date": "2018.04.12", "title": "Пловдив: Автомобил без водач се е блъснал в електрически стълб на ул. „Митрополит Панарет“"}
{"url": "http://www.focus-news.net/news/2018/04/12/2510288/evrodeputatat-petar-kurumbashev-evropeyskata-komisiya-obyavi-che-shte-zabrani-dvoynoto-kachestvo-na-hranata-v-tseliya-evrosayuz.html", "text": "Европейската комисия обяви, че ще забрани двойното качество на храната в целия Евросъюз. Това стана след натиск от страните от Централна и Източна Европа. Това каза Петър Курумбашев, съобщиха от пресофиса на евродепутата. \r\nЕврокомисарят по правосъдието и правата на потребителите Вера Юрова заяви: \"Ще засилим борбата срещу двойното качество на храните. Изменихме директивата за нелоялни търговски практики, за да пише черно и бяло, че двойното качество на храната е забранено“.\r\nРазследванията на няколко страни в Централна и Източна Европа, включително и България, установиха, че мултинационални компании продават продукти, произведени с по-нискокачествени съставки в новите страни членки на ЕС, със същата опаковка и марка, използвана в Западна Европа.\r\nХраната \"с двойно качество\" предизвика сериозна критика от страна на членки на ЕС. Българският премиер Бойко Борисов нарече това \"апартейд\". Аз използвах този израз преди него, задавайки въпроса дали няма да въведат и отделни тоалетни за източноевропейците. Нито преди, нито сега, претендирам за авторски права. Нека успехът има много бащи.\r\n\"Когато скандалът избухна, Комисията твърдеше, че качеството на храната не в нейните компетенции, за разлика от безопасността на храните. Като оправдание се изтъкваше правото на бизнеса да използва различни съставки, за да се угоди на различни национални вкусове.\r\nНа този фон промяната на позицията на Комисията никак не е маловажна.\r\nНо работата продължава. За да заработи забраната, заедно с другите страни, България трябва да създаде работещи механизми, спиращи пътя на храните с по-ниско качество. До един месец Еврокомисията ще предостави методология, а всяка страна члена ще реши коя нейна институция, а това може да бъде и сдружение за защита на потребителите, ще бъде компетентна да я прилага.\r\nПоставих въпроса за това, че не само храните на известни производители в Източна Европа се продават с по-ниско качество, но също миещи препарати. Много българи си купуват прах за пране от Гърция, не заради цената, а заради качеството\", каза още той.\r\nЮрова обясни, че след като техният изследователски център си свърши работата за хранителни продукти, тя ги е инструктирала да подготвят методология за миещи препарати.", "date": "2018.04.12", "title": "Евродепутатът Петър Курумбашев: Европейската комисия обяви, че ще забрани двойното качество на храната в целия Евросъюз"}
{"url": "http://www.focus-news.net/news/2018/04/12/2510292/karel-kral-chez-nad-5-mln-lv-investira-chez-razpredelenie-balgariya-v-oblast-blagoevgrad-prez-2018-godina.html", "text": "Над 5 млн. лв. инвестира „ЧЕЗ Разпределение България“ АД в област Благоевград през 2018 година. Това каза по време на откриване на нов трафопост в Благоевград Карел Крал, регионален мениджър на ЧЕЗ за България, предаде репортер на Радио „Фокус“- Пирин. Ръководството на ЧЕЗ откри нов трафопост в областния център и 670 метра кабелни линии. С въвеждането в експлоатация на съоръженията, към електроразпределителната мрежа ще бъдат присъединени три социални жилища, собственост на Община Благоевград, нови жилищни сгради и стопански сгради. Инвестицията е в размер на 122 000 лв. \r\n„През миналата година в Благоевград са инвестирани 5,9 млн. лева, като 4,2 млн. лв. от тях са вложени в обновяване и реконструкция на мрежата, а 1,7 млн. - в нови присъединявания. Благодарение на инвестираните средства, както и на профилактиката и превантивните дейности, ние се справихме добре през зимния сезон, дори при лоши метеорологични условия. За настоящата година „ЧЕЗ Разпределение“ предвижда в област Благоевград отново да се извършват мащабни инвестиции, като се очаква те отново да бъдат в размер на над 5 млн. лв.“, каза Карел Крал. \r\nСред най значимите проекти, дейностите по които стартираха през 2017 г. и ще приключат през тази година, са изграждането на трафопостове в село Хърсово, в село Първомай и в квартал „Старо Струмско“ в Благоевград. Изграждането на обектите е на обща стойност 200 хил. лв. и ще допринесе за повишаване на сигурността на електрозахранването и ще увеличи възможността за нови присъединявания към мрежата за средно напрежение. \r\nВ процес на изпълнение са и реконструкции и обновяване на 8 електропровода с цел подобряване на електрозахранването в Разлог, Гоце Делчев, Хаджидимово, в селата Баничан и Копривлен, в района на общините Белица, Якоруда и Сандански. Общата стойност на реконструкциите възлиза на над 1 млн. лв.\r\nЛора КАЛЧЕВА", "date": "2018.04.12", "title": "Карел Крал, ЧЕЗ: Над 5 млн. лв. инвестира „ЧЕЗ Разпределение България“ в област Благоевград през 2018 година"}
{"url": "http://www.focus-news.net/news/2018/04/12/2510296/plovdiv-v-grada-se-provede-diskusiya-po-proekta-nadgrazhdane-na-imotniya-registar-za-integratsiya-s-kadastralniya-registar-i-predstavyane-na-dopalnitelni-elektronni-uslugi.html", "text": "Агенция по вписванията проведе в Пловдив дискусия по първата дейност на проекта „Надграждане на имотния регистър за интеграция с кадастралния регистър и представяне на допълнителни електронни услуги“, предаде репортер на Радио „Фокус“ – Пловдив. „Това е един проект, по който ние вече имаме избран изпълнител и започваме работа поетапно по всяка една дейност. Тази дейност е свързана с нормативните промени, които ще засегнат имотния регистър и то по-специално поднормативни актове“, каза Зорница Даскалова, изпълнителен директор на Агенция по вписванията и ръководител на проекта. \r\nВ дискусията взеха участие всички целеви групи, които са включени в проекта-администрациите, съдии по вписванията, служители на Агенция по вписванията, гражданите, бизнеса, нотариуси, адвокати, банки, частни съдебни изпълнители и други. По думите на Зорница Даскалова целта на проекта е да подобри качеството на обслужването на гражданите. Това ще се случи благодарение на новите 9 електронни услуги, което ще бъде голямо облекчение. „Удостоверенията за имотните тежести ще могат да се искат и получават електронно, което ще улесни хората“, каза Зорница Даскалова. Проектът е съставен от четири дейности. В рамките на Дейност 1-„Привеждане на подзаконовата уредба и вътрешните правила в съответствие с практиката и нормативната рамка в областта на електронните управления“, ще се проведат дискусии в 6 града-Пловдив, Велико Търново, Враца, Варна и Бургас. На 29 май ще се проведе обединителна среща в София, на която ще се съберат всички становища в рамките на дискусиите с всички целеви групи, които имат интерес от промените и отношение към тях.\r\nОбща стойност на проекта е в размер на 1 500 000 лева, като 1 275 000 лв. е европейско, а 225 000 лв. е национално съфинансиране. Проектът започна на 2 ноември 2016 г. и ще приключи на 31 декември 2018 г.\r\nВесела КРЪСТЕВА", "date": "2018.04.12", "title": "Пловдив: В града се проведе дискусия по проекта „Надграждане на имотния регистър за интеграция с кадастралния регистър и представяне на допълнителни електронни услуги“"}
{"url": "http://www.focus-news.net/news/2018/04/12/2510297/kyustendil-zapochna-izkarpvaneto-na-dupkite-po-ulitsite-v-grada.html", "text": "Започна изкърпването на дупките по улиците в Кюстендил, предаде репортер на Радио „Фокус” – Кюстендил. Община Кюстендил акцентира на входовете на града, както и на най – натоварените улици. Асфалтирането се извършва по специална технология със студена асфалтова смес, с която се запълват появилите се напуквания и дупки по уличната мрежа. В момента специализираната техника работи по булевард „Георги Раковски” в града. \r\nВече са обработени улиците „Цар Освободител” и „Петър Ников”. На по-късен етап ще бъде обявена и обществена поръчка за основен ремонт на общинската пътна мрежа. На този етап Общината все още очаква отпускане на средства за тези дейности от страна на министерствата на финансите и на регионалното развитие и благоустройството, а поисканата сума е в размер на 5 млн. лева. Близо 300 километра е общинската пътна мрежа в Кюстендил. В това число се включват улиците в областния център, в малките населени места, както и четвъртокласната извънградска пътна мрежа.\r\nВенцеслав ИЛЧЕВ", "date": "2018.04.12", "title": "Кюстендил: Започна изкърпването на дупките по улиците в града"}
{"url": "http://www.focus-news.net/news/2018/04/12/2510299/varna-pristanishteto-e-otvoreno-za-manevrirane-na-korabi.html", "text": "Пристанище Варна е отворено за маневриране на кораби. Това сочи справка в сайта на Дирекция „Ръководство на корабния трафик – Черно море”.  В района на пристанището времето е с разкъсана облачност. Вятърът е с пориви от 4 до 7 м/с.", "date": "2018.04.12", "title": "Варна: Пристанището е отворено за маневриране на кораби"}
{"url": "http://www.focus-news.net/news/2018/04/12/2510281/glavniyat-prokuror-sotir-tsatsarov-shte-napravi-izyavlenie-vav-vrazka-s-iskaneto-za-ekstradirane-na-balgarskiya-grazhdanin-zhelyaz-andreev.html", "text": "Във връзка с искането за екстрадиране на българския гражданин Желяз Андреев, главният прокурор Сотир Цацаров ще направи изявление от 14.45 ч. в Зала 2 на Съдебната палата. Това съобщиха от пресцентъра на Прокуратурата на Република България.", "date": "2018.04.12", "title": "Главният прокурор Сотир Цацаров ще направи изявление във връзка с искането за екстрадиране на българския гражданин Желяз Андреев"}
{"url": "http://www.focus-news.net/news/2018/04/12/2510294/blagoevgrad-obshtinata-zapochna-kampaniya-po-oblagorodyavane-na-darvesni-vidove-v-grada.html", "text": "Общината започна кампания по облагородяване на дървесни видове в града. Залесяването ще подмени изсъхнали дървета, които са болни, с нови такива. Това съобщиха от пресцентъра на Община Благоевград. Наети са машини, с които ще се премахне кореновата система на дърветата, за да може веднага на тяхно място да бъдат поставени новите видове. Те са осигурени компесаторно от строителни фирми в Благоевград. \r\n25 нови дръвчета ще бъдат засадени на няколко места - ул. „Димитър Талев“, площад „Македония“, ул. „Васил Коритаров“, „Арсени Костенцев“, ул. „Мизия“, „Сандо и Петър Китанови“ и по ул. „Тодор Александров“. Те са от видовете явор шестил „Кълбовиден“ (Acer platanoides 'Globosum'), ликвидамбър/Амброво дърво (Liquidambar styraciflua), червенолистна японска вишна(Prunus serrulata 'Royal Burgundy) и офика (Sorbus aucuparia).\r\nОтрязването и премахването на дърветата ще се извърши от правоспособни специалисти и при спазване на необходимата техника за безопасност.", "date": "2018.04.12", "title": "Благоевград: Общината започна кампания по облагородяване на дървесни видове в града"}
{"url": "http://www.focus-news.net/news/2018/04/12/2510300/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус”-Пловдив днес посвещаваме на Деня на авиацията и космонавтиката, който се отбелязва на 12 април. Ще чуем директора на Музея на авиацията в Крумово Рада Банялиева, която ще ни разкаже как отбелязват празника там. Ще разберем как в Пловдив е отбелязана датата от репортаж на колегата Тони Михайлов.\r\nВъв втората част на предаването за безпилотните системи и летателни апарати ше говорим с генерал Спас Спасов, председател на фондация „Български Военновъздушни сили“. Доц. д-р Атанас Начев пък ще ни разкаже за началото на използването на безпилотните самолети у нас.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.04.12", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2018/04/12/2510304/sofiya-vavezhda-se-vremenna-organizatsiya-na-dvizhenieto-za-izvarshvane-na-profilaktika-na-relsoviya-pat-na-tramvayni-linii-4-i-5.html", "text": "Въвежда се временна организация на движението за извършване на профилактика на релсовия път на трамвайни линии 4 и 5. Това съобщиха от пресцентъра на Столична община. На 14 април 2018 г. и на 15 април 2018 г. във връзка с извършването на ремонт на релсовия път по маршрута на трамвайни линии №4 и 5 се въвежда временна организация на движението. \r\nЗа времето от 04.30 до 16.00 часа трамвайна линия №4 ще се движи от кв. „Орландовци“ по маршрута си до кръстовище ул. “Алабин” - бул. “Христо Ботев”, надясно по бул. “Христо Ботев”, наляво през площад “Възраждане”, надясно по бул. “Христо Ботев” и наляво по ул. “Алабин” по маршрута до кв. „Орландовци“. \r\nТрамвайна линия №5 ще се движи от обръщателно колело “Бр. Бъкстон” до кв. “Княжево”. \r\nРазкрива се временна автобусна линия №5-ТМ с маршрут: начална спирка - с код 0890 “Кв. Павлово” на ул. “Александър Пушкин” в посока център за автобусна линия №107, ул. “Александър Пушкин”, надясно по бул. “Цар Борис ІІІ”, бул. “Ген. Тотлебен”, надясно по трамвайното платно на бул. “Македония” до бул. “Христо Ботев”, надясно по бул. “Христо Ботев” до бул. “Ген. Скобелев”, надясно по бул. “Ген. Скобелев” до площад “Руски паметник”, бул. “Ген. Тотлебен”, бул. “Цар Борис ІІІ”, наляво по ул. “Александър Пушкин”, крайна спирка - с код 0893 “Кв. Павлово” за автобусна линия № 107 в посока изход, обратен завой на площад “Знаме на мира” и до началната спирка с код 0890 “Кв. Павлово”; \r\nАвтобусите да спират на спирки: \r\nВ посока център: \r\n- с код 0876 “Кв. Овча купел” за автобусна линия №260; \r\n- с код 0589 “Ж.к. Бъкстон” – на перона на трамвайната спирка, като се демонтират пана от пешеходната ограда; \r\n- с код 0686 “Ж.к. Красно село” за автобусни линии №63 и 260; \r\n- с код 2110 “Ул. Нишава” на перона след трамвайната спирка; \r\n- с код 0694 “Ж.к. Хиподрума” на перона на трамвайната спирка, като се демонтират пана от пешеходната ограда; \r\n- с код 0645 “Ж.к. Лагера” - на перона на трамвайната спирка, като се демонтират пана от пешеходната ограда; \r\n- с код 0392 “Бул. Цар Борис ІІІ” за автобусни линии №74 и 260; \r\n- с код 0758 “УМБАЛСМ Пирогов” – на перона на трамвайната спирка, като се демонтират пана от пешеходната ограда; \r\n- с код 6418 “Площад Руски паметник” – временна в трамвайното платно на бул. “Македония” срещу съществуващата трамвайна спирка в посока кв. „Княжево“; \r\n- на трамвайната спирка с код 1279 “Площад Македония” в трамвайнато платно на бул. “Македония” преди бул. “Христо Ботев” – крайна и начална \r\n2.2.2.2. В посока кв. „Княжево“: \r\n- с код 0362  “Бул. Прага” на бул. “Ген. Скобелев” за тролейбусни линии №1 и 5 \r\n- с код 1297 “Пл. Руски паметник” на бул. “Ген. Сколебев” за тролейбусни линии №1 и 5 \r\n- с код 6132 “УМБАЛСМ Пирогов” на бул. “Ген Тотлебен” след бул. “Пенчо Славейков” \r\n- с код 2543 “Бул. Цар Борис ІІІ” за автобусни линии №63 и 260 \r\n- с код 6134 “Ж.к. Лагера” – непосредствено след светофара \r\n- с код 6136 “Ж.к. Хиподрума” – временна след светофара в района на пешеходната пътека \r\n- с код 6136 “Ул. Нишава” - временна след светофара в района на пешеходната пътека \r\n- с код 0638 “Ж.к. Красно село” за автобусни линии №63 и 260 \r\n- с код 6137 “Ж.к. Бъкстон” - временна след светофара в района на пешеходната пътека \r\n- с код 0875 “Кв. Овча купел” за автобусни линии №107 и 260“.", "date": "2018.04.12", "title": "София: Въвежда се временна организация на движението за извършване на профилактика на релсовия път на трамвайни линии 4 и 5"}
{"url": "http://www.focus-news.net/news/2018/04/12/2510295/afp-ozho-potvardi-konstatatsiite-na-obedinenoto-kralstvo-za-proizhoda-na-veshtestvoto-s-koeto-be-otroven-sergey-skripal.html", "text": "Организацията за забрана на химически оръжия (ОЗХО) потвърди констатациите на Великобритания, че нервният агент, използван за отравянето в Солзбъри на бившия офицер от Главното разузнавателно управление (ГРУ) Сергей Скрипал и дъщеря му Юлия идва от Русия, предава AFP. \r\nПробите, изследвани от ОЗХО, „потвърждават констатациите на Обединеното кралство, свързани с идентичността на токсичния химикал\", се казва в обобщение на доклада на базираната в Хага организация, публикуван в Лондон.\r\nОЗХО обаче не направи никаква оценка за това кой е отговорен за инцидента от 4 март. Не бе посочено и името на използваното вещество. Съответната информация  ще бъде публикувана в класифициран доклад.Тереза Герова", "date": "2018.04.12", "title": "AFP: ОЗХО потвърди констатациите на Обединеното кралство за произхода на веществото, с което бе отровен Сергей Скрипал"}
{"url": "http://www.focus-news.net/news/2018/04/12/2510305/poslanik-anatoliy-makarov-za-poseshtenieto-na-putin-v-balgariya-tryabva-da-dochakame-da-zavarshi-krizisnata-situatsiya-v-siriya.html", "text": "За посещението на Путин в България трябва да дочакаме да завърши кризисната ситуация, още повече, че в Сирия се намират много наши военни. Това каза н. пр. Анатолий Макаров пред журналисти, предаде репортер на Агенция „Фокус“. Попитан кога президентът Владимир Путин ще дойде в България, н. пр. Анатолий Макаров отговори: „Трябва да дочакаме, когато се завърши кризисната ситуация. Още повече, че на територията на Сирия се намират много наши военни. Ние не веднъж казахме, че сме загрижени от развитието на ситуацията. При нанасяне на ударите срещу  Дамаск, срещу нашите военни, ще вземем съответни мерки“. \r\nВъв връзка с решението на България да не експулсира руските посланици заради „Скрипал“, Макаров коментира: „В дипломацията има принцип на взаимността или реципрочност. В съответствие с този принцип, ако един посланик е отзован от една страна, другият от другата страна също се отзовава. Това означава понижаване на нивото на дипломатическите отношения според Конвенцията за дипломатическите отношения от 1961 г. Същото засяга и дипломатите. Ако една страна експулсира пет дипломати, другата прави същото за пет дипломати. По такива принципи живеем и такъв е дипломатическия живот. Така че наистина, когато чух, че Тереза Мей е предложила да бъдат изгонени дипломати от всички европейски страни, това ме учуди.  Възникваше въпросът с какво основание се прави това? Щом тя действа въз основа на така нареченото \"много вероятно\" и щом изискванията на презумпцията на невинността вече не съществува, това е друга история“, заяви Анатолий Макаров.  Според него щом тази солидарност е реализирана чрез извиване на ръцете на съюзниците, то това не е тя, която биха искали партньорите на Великобритания. „Правителството на България е било подложено на същия натиск, на който са подложени и другите правителства. Знам това, но в случая България зае наистина претеглена позиция и Бойко Борисов прояви своята политическа мъдрост. Той е подал сигнал отначало да бъдат разбрани мотивите и изобщо какво се случва“, каза Макаров. Той посочи, че Русия оценява високо позицията на България като добре претеглена и конструктивна. По думите му страната уважава руско-българските отношения и историята ни. Според него, семейство Скрипал биха били мъртви, ако Русия е използвала наистина отровното вещество. „Ние не искахме това и въобще смятаме това за един терористичен акт срещу гражданите на Русия, защото този г-н Скрипал има руско и британско гражданство, а неговата дъщеря е чиста гражданка на Русия“, заяви Макаров и обърна внимание, че Русия също е искала да участва в разследването, но е получила отказ.  „На фона на това, че Русия е обвинявана в използвала това бойно, отровно вещество във Великобритания се създава другата ситуация, че Русия би могла да си позволи всичко, което си пожелае. Нас сега ни обвиняват в използването на химическото вещество вече в Сирия“, заяви Макаров. Той обърна внимание, че Русия още през март е говорила, че се подготвя провокация в Сирия, но никой не ги е чул.\r\nДеница КИТАНОВА", "date": "2018.04.12", "title": "Посланик Анатолий Макаров: За посещението на Путин в България трябва да дочакаме да завърши кризисната ситуация в Сирия"}
{"url": "http://www.focus-news.net/news/2018/04/12/2510306/kyustendil-nad-1-mln-leva-shte-otdeli-ot-byudzheta-si-obshtina-dupnitsa-za-remont-na-ulichni-nastilki-i-obshtinski-patishta.html", "text": "Над 1 млн. лева ще отдели от собствения си бюджет Община Дупница за ремонт на улични настилки и общински пътища. Това съобщи за Радио „Фокус” – Кюстендил Христо Апостолов, говорител на Община Дупница. По думите му днес са отворени офертите по обявената обществена поръчка за ремонт на уличната настилка в града и селата, както и на четвъртокласната пътна мрежа. Офертите са общо шест. Общата стойност на трите позиции е 500 000 лева. От тях 300 000 лева са заделени за ремонт на градската улична мрежа. Освен за частично кърпене на уличните платна има и средства за цялостно преасфалтиране на две улици – „Александър Стамболийски” и „Чаталджа”. За улиците в селата е отделена сума от 100 000 лева. Това е и сумата за четвъртокласната общинска пътна мрежа. „Председател на комисията е зам.-кметът Олга Китанова. На следващ етап, след проверка на документите, ще бъде обявена и дата за отваряне на ценовите оферти”, каза Христо Апостолов. До две седмици ще започне и друг етап, свързан с цялостен ремонт на други три улици в Дупница. За тях вече има избрана фирма-изпълнител. Стойността е 100 000 лева. Заложено е изграждането на тротоари и отводнителни шахти. В момента е заложен инженеринг за ремонт и на други четири улици, които са в лошо техническо и експлоатационно състояние. Отделените средства са в размер на 450 000 лева.\r\nАпостолов посочи също, че част от улиците в Дупница ще бъдат реновирани и със средства по европейски проекти. „Вече е в ход изпълнението на проект за цялостна промяна на облика на най-големия жилищен квартал в града – ж.к. „Бистрица”. Там се извършва цялостен ремонт не само на подземната, но и на надземната инфраструктура. Това включва и цялостно преасфалтиране на уличната мрежа в жилищния квартал”, каза Христо Апостолов. По думите му Община Дупница реализира и друг европейски проект, свързан с въвеждането на интегриран градски транспорт. В момента се очаква приключването на всички обжалвания по обявените обществени поръчки, след което ще се пристъпи и към реални дейности по проекта. В него е залегнало и реновирането на улици, чиято дължина е над седем километра.\r\nВенцеслав ИЛЧЕВ", "date": "2018.04.12", "title": "Кюстендил: Над 1 млн. лева ще отдели от бюджета си Община Дупница за ремонт на улични настилки и общински пътища"}
{"url": "http://www.focus-news.net/news/2018/04/12/2510298/afp-velikobritaniya-svika-sreshta-na-ozho-za-18-april.html", "text": "Великобритания свика заседание на Изпълнителния съвет на Организацията за забрана на химическите оръжия (OЗХО), след като органът представи доклад, потвърждаващ констатациите на Лондон относно идентичността на нервния агент, използван за отравянето в Солзбъри на бившия офицер от Главното разузнавателно управление (ГРУ) Сергей Скрипал и дъщеря му Юлия идва от Русия, предава AFP. \r\n„Сега ще работим неуморно с нашите партньори, за да помогнем да премахнем ужасяващата употреба на оръжия от този вид, а в следващата сряда (18 април – бел.р.) свикахме заседание на Изпълнителния съвет на ОЗХО, за да обсъдим следващите стъпки\", се казва в изявление на британския министър на външните работи Борис Джонсън.Тереза Герова", "date": "2018.04.12", "title": "AFP: Великобритания свика среща на ОЗХО за 18 април"}
{"url": "http://www.focus-news.net/news/2018/04/12/2510307/sofiyska-voda-vremenno-shte-prekasne-vodosnabdyavaneto-v-chast-ot-kv-gorna-banya-na-13-april.html", "text": "„Софийска вода” временно ще прекъсне водоснабдяването в част от кв. „Горна баня“ на 13 април. Това съобщиха от пресцентъра на дружеството.\r\nВъв връзка с монтаж на спирателен кран на ул. „Прибойница“ кв. „Горна баня“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Прибойница“ от ул. „Урал“ до ул. „Ракита“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Прибойница“ №4.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.12", "title": "„Софийска вода” временно ще прекъсне водоснабдяването в част от кв. „Горна баня“ на 13 април"}
{"url": "http://www.focus-news.net/news/2018/04/12/2510310/burgas-sredno-uchilishte-ivan-vazov-obyavyava-priem-za-uchenitsi-sled-vii-klas-v-edinstvenata-poroda-si-v-stranata-paralelka-za-rehabilitatori.html", "text": "Средно училище „Иван Вазов“-Бургас обявява прием за ученици след VII клас в единствената порода си в страната паралелка за рехабилитатори. Това съобщи на пресконференция Виктор Григоров, директор на училището, предаде репортер на Радио „Фокус“-Бургас. Тази паралелка дава възможност за успешна реализация в балнеологични, СПА, УЕЛНЕС и други възстановителни центрове в България и чужбина. Завършилите ще получат диплома за средно образование, свидетелство за втора степен на професионална квалификация и европейско приложение към нея.\r\nПо думи на Григоров практическото обучение ще се провежда в реална работна среда, специализирана болница за рехабилитация – „Бургаски минерални бани“, от висококвалифицирани специалисти.  На учениците ще бъде предоставена възможност и за практика в Германия.\r\n„Общообразователната и професионална подготовка са добра основа за обучение по медицински специалности на следващо образователно ниво и залог за професионална реализация в сферата на здравеопазването и туризма. Идеята е благородна, хуманна и целият екип на СУ „Иван Вазов“ я подкрепя. Придобитите  знания и умения ще мотивират учениците да живеят здравословно, да ценят и опазват здравето си, да помагат на изпаднали в беда и да спасяват човешки живот“, допълни още Виктор Григоров.\r\nДеница ДИМИТРОВА", "date": "2018.04.12", "title": "Бургас: Средно училище „Иван Вазов“ обявява прием за ученици след VII клас в единствената порода си в страната паралелка за рехабилитатори"}
{"url": "http://www.focus-news.net/news/2018/04/12/2510308/angela-merkel-ochevidno-siriya-ne-e-unishtozhila-himicheskiya-si-arsenal.html", "text": "Канцлерът на ФРГ Ангела Меркел заяви, че вече е „очевидно“, че Сирия не е унищожила арсенала си от химически оръжия, предава AFP.\r\n„Трябва да признаем, че е очевидно, че унищожаването не е напълно извършено\", подчерта Меркел с оглед на предполагаемата химическа атака в сирийския град Дума, за която Западът обвини режима в Дамаск.\r\nПрез 2013 г. сирийското правителство избегна намеса на САЩ и Франция в конфликта, като се съгласи да унищожи химическия си арсенал.Тереза Герова", "date": "2018.04.12", "title": "Ангела Меркел: Очевидно Сирия не е унищожила химическия си арсенал"}
{"url": "http://www.focus-news.net/news/2018/04/12/2510311/sofiya-zapochva-tretoto-izdanie-na-filmoviya-festival-master-of-art.html", "text": "До 30 април в София, Пловдив и Варна в рамките на третия филмов фестивал \"Master of Art\" ще бъдат представени 77 заглавия от цял свят, 10 от които са български. Това съобщиха от пресцентъра на Столична община. Специален master pass дава възможност да се посетят всички събития на цената на четири билета.\r\nВсички заглавия от програмата са премиерни за страната. Сред тях са филми за творци като: Бярке Ингелс, Кент Нагано, Василий Кандински, Марк Шагал, Антоан Дьо Сент-Екзюпери, Жан Нувел, Лев Толстой, Салвадор Дали, Мария Калас, Мстислав Ростропович, Микеланджело, Чарли Чаплин, Карлос Саура, Оскар Кокошка, Етгар Керет, Кент Нагано, Иван Андонов, Петър Попйорданов-Чочо, Рем Колхаас, Аугуст Стринберг, Начо Дуато, Роберт Ван Хюлик, Антонио Сеги и много други. \r\nСред филмите във фестивалната програма има носители на награда за най-добър документален филм на фестивала в Кан - ЛИЦА, МЕСТА (2017), Номинирания за Оскар за най-добър документален филм 2017 - ЖИВОТЪТ КАТО АНИМАЦИЯ (2016) и други филми селектирани от най-престижните кино фестивали във Венеция, Берлин, Сънданс, Торонто и др.\r\nЦелта на фестивала е да представя най-добрите документални филми в областта на музиката, танца и театъра, изобразителните изкуства, архитектурата, дизайна и литературата, както и рекламни арт продукции, създадени по света през последните години.\r\nТазгодишното издание има още две нови категории: „изкуство за деца” и “кулинарно изкуство”. За първи път фестивалът ще се провежда едновременно в три града - София, Пловдив и Варна. \r\nПрожекциите на филмите са разпределени в София - „Люмиер Лидл”, „Одеон”, Дом на Киното, Cine Grand в Park Center Sofia, Културен център \"G8\" и Евро Синема; в Пловдив - Lucky Дом на киното, Пловдив; във Варна - ФКЦ и Contemporary Space, Cinema Room.\r\nФестивалът се организира от НДК, продуцентска компания “СПОТЛАЙТ” и фондация “Мастер оф Арт”, с финансовата подкрепа на програма „Култура” на Столична община и фондация \"Америка за България\".\r\nВсички закупили master pass ще получат достъп до прожекциите в кината „Люмиер Лидл”, „Одеон”, G8, Евро Синема и Дом на Киното. Местата на притежаващите MASTER PASS не са запазени и е необходимо да се заявят най-късно 15 минути преди прожекция. Закупилите MASTER PASS участват в томбола за наградата \"Bose SoundLink Micro\".", "date": "2018.04.12", "title": "София: Започва третото издание на филмовия фестивал \"Master of Art\""}
{"url": "http://www.focus-news.net/news/2018/04/12/2510312/alsat-m-makedoniya-napadnaha-edi-rama-s-yaytsa-i-brashno.html", "text": "Група депутати „нападнаха“ с яйца и брашно министър-председателя на Албания Еди Рама, предава излъчващият на албански език скопски телевизионен канал „Алсат-М“.\r\nНародните избиратели бяха разгневени от арестите на протестиращите срещу въвеждането на пътни такси по магистралата между Косово и Албания. Инцидентът наложи намесата на охраната на парламента в Тирана. Самото заседание бе прекъвано няколко пъти заради поведението на депутатите от опозицията, отбелязват от редакцията. Тереза Герова", "date": "2018.04.12", "title": "„Алсат-М“ (Македония): „Нападнаха“ Еди Рама с яйца и брашно"}
{"url": "http://www.focus-news.net/news/2018/04/12/2510302/sofiyski-rayonen-sad-nalozhi-2-godini-zatvor-s-4-godishen-izpitatelen-srok-na-zhena-uchastvala-v-telefonna-izmama.html", "text": "Софийски районен съд наложи 2 години затвор с 4-годишен изпитателен срок на жена за извършена телефонна измама. Това съобщиха от пресцентъра на Прокуратура на Република България. С присъда на СРС по внесен от СРП обвинителен акт, Недка Петкова е осъдена за това, че на 2 юли 2013 г. за времето от 12.00 часа до 13.00 часа в София на ул. „Черковна“, с цел да набави за себе си или за другиго имотна облага, действайки в съучастие като извършител с неустановено по делото лице (което от своя страна заблудило Г. Д., че дъщеря ѝ си е счупила крака, има нужда от операция, свързана с поставяне на златни пирони, която ще бъде извършена от д-р Камен Димитров срещу сумата от 200 хиляди лева, които следва да се заплатят на изпратената от него жена), поддържала заблуждение у Г. Д., че именно тя е изпратената от д-р Камен Димитров жена и следва да вземе парите за операцията на дъщеря ѝ, като с това причинила на Д. имотна вреда в размер на 3 000 лв. и 1000 евро. На Петкова е наложено наказание „лишаване от свобода“ за срок от две години, изпълнението на което е отложено за срок от четири години.", "date": "2018.04.12", "title": "Софийски районен съд наложи 2 години затвор с 4-годишен изпитателен срок на жена, участвала в телефонна измама"}
{"url": "http://www.focus-news.net/news/2018/04/12/2510286/gd-granichna-politsiya-intenziven-e-trafikat-na-avtomobili-prez-granichnite-punktove-zlatograd-kapitan-petko-voyvoda-i-makaza.html", "text": "Интензивен е трафикът на автомобили през пропусквателните пунктове на границата с Гърция „Златоград“, „Капитан Петко войвода“ и „Маказа“. Това съобщиха за Радио „Фокус“ – Смолян от пресцентъра на Главна дирекция „Гранична полиция“.\r\nНели ГЕРГЬОВСКА", "date": "2018.04.12", "title": "ГД „Гранична полиция“: Интензивен е трафикът на автомобили през граничните пунктове „Златоград“, Капитан Петко войвода“ и „Маказа“"}
{"url": "http://www.focus-news.net/news/2018/04/12/2510315/pernik-informatsionna-kampaniya-s-uchenitsi-i-roditeli-shte-se-provede-v-grada-na-17-i-18-april.html", "text": "„А сега накъде..., къде да уча\" е мотото на информационната кампания с ученици и родители, която ще се проведе в Перник. Това съобщиха от пресцентъра на Община Перник. Събитието ще бъде на 17 и 18 април, от 10.00 ч. до 16.00 ч., в Център за подкрепа на личностното развитие-Обединен детски комплекс. Инициативата е във връзка с предстоящия държавен план-прием през учебната 2018/2019 г. за учениците, завършващи основно образование в община Перник.\r\nВъв форума ще вземат участие работни групи от ученици на профилирани и професионални гимназии, на средни и обединени училища с професионални паралелки. Те ще презентират специалности и професии, предлагани от съответното учебно заведение.", "date": "2018.04.12", "title": "Перник: Информационна кампания с ученици и родители ще се проведе в града на 17 и 18 април"}
{"url": "http://www.focus-news.net/news/2018/04/12/2510313/petar-holakovski-chez-razpredelenie-balgariya-startirame-proekt-za-zashtita-na-zhivota-na-ptitsite-na-stoynost-26-mln-lv.html", "text": "Стартираме проект за защита на живота на птиците на стойност 2,6 млн. лв. Това каза по време на откриване на нов трафопост в Благоевград Петър Холаковски, изпълнителен директор на „ЧЕЗ Разпределение България“ АД, предаде репортер на Радио „Фокус“- Пирин. По думите му инициативата е извън предварително планираните инвестиции и се финансира по Програма LIFE на Европейската комисия. \r\n„Партньор по проекта е Българското дружество за защита на птиците. В рамките на проекта тази година ще бъдат локализирани всички критични точки по електроразпределителната мрежа в защитените територии от Натура 2000, които в последствие ще бъдат обезопасени“, каза още Петър Холаковски. За област Благоевград това ще се случи в района на Кресненското дефиле, Гоце Делчев и Петрич. Усилията на „ЧЕЗ Разпределение България“ в тази посока спомагат не само за защита на птиците, но и за повишаване на сигурността на електрозахранването чрез опазване на електроразпределителната мрежа от пожари, вследствие на запалване на гнезда или прекъсване при досега с птиците.\r\nЛора КАЛЧЕВА", "date": "2018.04.12", "title": "Петър Холаковски, „ЧЕЗ Разпределение България“: Стартираме проект за защита на живота на птиците на стойност 2,6 млн. лв."}
{"url": "http://www.focus-news.net/news/2018/04/12/2510316/kathimerini-iztrebitel-na-gratskite-vvs-se-razbi-v-moreto-kray-ostrov-skiros-sadbata-na-pilota-ostava-neizvestna.html", "text": "Изтребител „Мираж-2000“ на гръцките Военновъздушни сили се разби в морето край остров Скирос, съобщава електронното издание Kathimerini, като допълва, че съдбата на пилота остава неизвестна.\r\nМашината е паднала на около девет морски мили от бреговете на острова, най-южния от архипелага Спорадите в Егейско море. \r\nСпоред източници „Мираж-2000“ е бил вдигнат във въздуха заедно с друг изтребител, за да съпроводят турски военни самолети. Според същите източници няма чужда намеса в инцидента.\r\nВ изявление от ВВС на Гърция се уточнява, че са загубили контакт със самолета на около девет морски мили североизточно от Скирос в 12:15 ч. В района са изпратени кораби на ВМФ..Тереза Герова", "date": "2018.04.12", "title": "Kathimerini: Изтребител на гръцките ВВС се разби в морето край остров Скирос, съдбата на пилота остава неизвестна"}
{"url": "http://www.focus-news.net/news/2018/04/12/2510309/glavniyat-prokuror-sotir-tsatsarov-ima-iskane-ot-interpol-za-vremenno-zadarzhane-na-oshte-chetirima-balgarski-grazhdani-na-sashtoto-osnovanie-kato-tova-na-zhelyaz-andreev.html", "text": "Има искане от Интерпол за временно задържане на още четирима български граждани на същото основание като това на Желяз Андреев. Това каза главният прокурор Сотир Цацаров във връзка с искането за екстрадиране на българския гражданин Желяз Андреев, издирван от САЩ по подозрение за нарушение на търговско ембарго, предаде репортер на Агенция „Фокус“. Главният прокурор уточни, че става дума за двама мъже – родени през 1980 г. и 1986 г., и две жени – родени през 1987 г. и 1969г., за които е установено от органите на МВР, че се намират на територията на град София и единствените действия, които могат да бъдат предприети спрямо тях е незабавно издаване на постановление и задържане. „Задържането се претендира на същото основание, каквото се претендира за Желяз Андреев – на базата на същите обвинения, на същите съдебни актове, които са издадени. Това означава, че Върховната касационна прокуратура следва да задържи лицата за 72 часа и да изпрати преписката на съответния компетентен окръжен прокурор, който трябва да внесе искания в Софийски градски съд за временно задържане“, обясни Цацаров.\r\nЦветилена СИМЕОНОВА", "date": "2018.04.12", "title": "Главният прокурор Сотир Цацаров: Има искане от Интерпол за временно задържане на още четирима български граждани на същото основание като това на Желяз Андреев"}
{"url": "http://www.focus-news.net/news/2018/04/12/2510303/karel-kral-chez-nad-2-mln-lv-predvizhda-da-investira-prez-tazi-godina-chez-razpredelenie-balgariya-v-oblast-blagoevgrad-za-montirane-na-16-500-elektromera-s-distantsionno-obsluzhvane.html", "text": "Над 2 млн. лв. предвижда да инвестира през тази година „ЧЕЗ Разпределение България“ АД в област Благоевград за монтирането на 16 500 електромера с дистанционно обслужване. Това каза по време на откриване на нов трафопост в Благоевград Карел Крал, регионален мениджър на ЧЕЗ за България, предаде репортер на Радио „Фокус“-Пирин. Използването на системата ще повиши сигурността на мрежата и ще даде възможност за много по стриктен контрол и по-бързи реакции при възникване на проблеми. \r\n„През 2017 година стартира и в момента се довършва изпълнението на кабелни реконструкции в Сандански, Благоевград, Разлог, Кресна, село Елешница, на стойност 200 000 лв. 14 села в областта ще бъдат с по-сигурно електрозахранване и с увеличен капацитет за нови присъединявания след извършените през 2017 г. реконструкции на мрежи - ниско напрежение. Инвестицията възлиза на над 2 млн. лева. До края на 2018 година компанията планира реконструкции и подмяна на още 10 кабела - средно напрежение на обща стойност 230 000 лв. в Симитли, Петрич, Разлог и Гоце Делчев. През настоящата година ще бъде извършена хидроизолация на трафопостове в област Благоевград на обща стойност 110 000 лева. Това ще повиши сигурността на електрозахранването при лоши метеорологични условия“, посочи Карел Крал.\r\nЛора КАЛЧЕВА", "date": "2018.04.12", "title": "Карел Крал, ЧЕЗ: Над 2 млн. лв. предвижда да инвестира през тази година „ЧЕЗ Разпределение България“ в област Благоевград за монтиране на 16 500 електромера с дистанционно обслужване"}
{"url": "http://www.focus-news.net/news/2018/04/12/2510320/sliven-knigata-otkroveniya-na-georgi-yordanov-beshe-predstavena-v-grada.html", "text": "Георги Йорданов беше снощи в зала „Сливен“ за представянето на втората книга от поредицата му „Притаени мигове“. Книгата е озаглавена „Откровения“. Това съобщиха от пресцентъра на Община Сливен. „Защо да крия, че винаги когато погледна величествените Сини камъни влизайки в нашия Сливен, аз изпитвам неотразимо чувство на вълнение, на радост, на гордост“, заяви от трибуната авторът на книгата Георги Йорданов, който е родом от Сливенския край.\r\nНа откриването присъства кметът на Община Сливен Стефан Радев. В зала „Сливен“ бяха и заместник - кметовете Пепа Чиликова и Стоян Марков.\r\nВтората книга „Откровения“ съдържа документи, свързани с недалечното минало на България. Съдържа още и интервюта, статии, есета. По време на представянето й Георги Йорданов заяви намеренията си да издаде и трета книга от поредицата. Бившият министър на културата беше в Сливен с поета Петър Анастасов, който представи пред публиката книгата.\r\nВечерта започна с Великденски концерт на смесен хор „Добри Чинтулов“ при Народно читалище „Зора – 1860“.\r\nСъбитието беше организирано от Община Сливен и Народно читалище „Зора – 1860“.", "date": "2018.04.12", "title": "Сливен: Книгата „Откровения“ на Георги Йорданов беше представена в града"}
{"url": "http://www.focus-news.net/news/2018/04/12/2510322/meditsinski-universitet-varna-sonomamotomografiyata-e-savremenniyat-shtadyasht-metod-za-ranna-diagnostika-na-rak-na-gardata.html", "text": "От края на 2017 г. в УМБАЛ „Св. Марина” работи модерният и единствен в страната диагностичен апарат за изследване за рак на гърдата сономамотомограф. Тази система е изключително подходяща за ранно откриване на рак на млечната жлеза, тъй като скенирането е напълно автоматично и обхваща не само гърдата, но и околните тъкани. Това съобщиха от пресцентъра на Медицински университет – Варна. Тази технология дава възможност да се елиминира напълно субективния фактор, съществуващ при класическата ехография на гърдата, обяснява проф. д-р Боян Балев, началник на клиниката по образна диагностика в университетската болница „Св. Марина“ във Варна. Прецизна компютърна програма следи за заснемането на всеки милиметър от обекта, след което следва обработка на образите и предоставянето им за анализ от специалиста. Изображенията се съхраняват в болничната система най-малко десет години и е осигурен достъп на специалистите до тях по всяко време.\r\nВажно предимство на системата е остъствието на йонизираща радиация. Това прави метода напълно безвреден и по тази причини се препоръчва за диагностика, особено при жени в репродуктивна възраст.\r\nНай-голямото предимство на сономамотомографията е, че може да се ползва с висока диагностична стойност при млади жени, при които класическата рентгенова снимка (мамография) е неприложима. До около 40 годишна възраст малките патологични обекти, какъвто е и началният стадий на рак на млечната жлеза, не могат да се изобразят на мамографията поради препокриване от естествената плътност на гърдата, обяснява проф. Балев. Тази физиологична особеност обаче не е пречка за ултразвуковата енергия, ползвана при сономамотомографията. Системата регистрира всяка промяна в нормалната структура на гърдата и я „предоставя” на лекаря за оценка.\r\nРакът на млечната жлеза е най-честата форма на рак сред жените и вторият по честота рак изобщо. Ранното откриване и лечение е изключително важно за увеличаване на шансовете за лечение. Десет годишната преживяемостта при жени, открити в нулев или първи стадий е 98%, докато в по-напредналите стадии рязко спада, напр. 65% в трети стадий. Поради това е особено важно медицинските специалисти и населението да бъдат осведомени за възможностите на съвременната медицинска практика в тази деликатна област.\r\nПроф. Балев препоръчва изследването на всички жени, които са наследствено обременени, включително и на кърмачки, тъй като методът е бърз, безопасен и ефективен. Пациентките имат осигурена възможност при необходимост и за консултация с гръден хирург за назначаване на консервативно или оперативно лечение.\r\nТелефонът за записване на пациенти за изследването в кабинет „Сономамотомограф“ в УМБАЛ “Св. Марина“ във Варна е 052/ 978 816.", "date": "2018.04.12", "title": "Медицински университет – Варна: Сономамотомографията е съвременният щадящ  метод за ранна диагностика на рак на гърдата"}
{"url": "http://www.focus-news.net/news/2018/04/12/2510323/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Над 1 млн. лева ще отдели от собствения си бюджет Община Дупница за ремонт на улични настилки и общински пътища. Днес са отворени офертите по обявената обществена поръчка за ремонт на уличната настилка в града и селата, както и на четвъртокласната пътна мрежа. Офертите са общо шест. Общата стойност на трите позиции е 500 000 лева. Част от улиците ще бъдат реновирани със средства по европейски проекти. Кои са улиците ще научим в предаването „Дупница – ключът към Рила“ по Радио „Фокус“ – Пирин от Христо Апостолов, говорител на Община Дупница.\r\nЗапочна подаването на заявления за записване в първи клас в училищата на територията на Община Дупница. Подаването на заявления е съгласно утвърден график на дейностите по прием на ученици за учебната 2018-2019  година. Заявленията ще се подават до 31 май/включително/. По темата наш събеседник ще бъде Тодор Петков, началник отдел „Култура, образование и младежки дейности.", "date": "2018.04.12", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2018/04/12/2510324/varna-sadat-nalozhi-myarka-zadarzhane-pod-strazha-na-zhena-obvinena-za-izvarshvaneto-na-29-izmami.html", "text": "Съдът наложи мярка „Задържане под стража“ на жена, обвинена за извършването на 29 измами. Това съобщиха от пресцентъра на Апелативна прокуратура - Варна. Предадената съд от Районната прокуратура във Варна жена не се яви в съдебна зала и съдът измени мярката ѝ за неотклонение от „Подписка“ в „Задържане под стража“. Екатерина М. е 34-годишна висшистка, която е майка на три деца, е подсъдима за извършени от нея измами с даване на жилището на баща ѝ под наем. Само за периода от 1 март до 30 юли 2015 г. тя успяла да набави за себе си имотна облага, като възбудила и поддържала в заблуждение 29 кандидати да наемат апартамента. Общата стойност на причинената имотна вреда на измамените е в размер на 12 960 лева. \r\nСхемата на всичките измами е приблизително една и съща. По обява във вестник или в сайт Екатерина М. публикувала, че отдава апартамент под наем. За връзка с нея посочвала личния си мобилен телефон. В същото време преглеждала и сайтове, в които различни хора търсели под наем жилище във Варна. Обаждала се на търсещите, уговаряла си среща и показвала предлаганото под наем жилище, в което били и трите й деца. Искала и капаро или наем за месец или повече от харесалите имота. Когато наемателите искали да се нанесат, подсъдимата започвала да изтъква проблеми с документите на едно от децата си, които трябвало да изведе зад граница. \r\nПредстои 34-годишната жена да бъде издирена и задържана за явяването ѝ пред Варненския районен съд, където ще отговаря за престъпление по член 209, ал. 1 от НК, извършено като продължавано деяние. Междувременно тя е била осъдена за друго престъпление.", "date": "2018.04.12", "title": "Варна: Съдът наложи мярка „Задържане под стража“ на жена, обвинена за извършването на 29 измами"}
{"url": "http://www.focus-news.net/news/2018/04/12/2510321/plyus-info-makedoniya-ankara-shte-obsadi-s-yens-stoltenberg-vazmozhnostite-za-izpolzvane-na-bazata-indzhirlik-v-sluchay-na-voenna-operatsiya-v-siriya.html", "text": "Турските власти планират да обсъдят с генералния секретар на НАТО Йенс Столтенберг въпроса за използване на военновъздушната база „Инджирлик“ в случай на военна операция в Сирия. Това съобщи говорителят на Министерството на външните работи в Анкара Хами Аксой, предава скопската електронна медия „Плюс Инфо“.\r\nСъответната тема ще бъде засегната в рамките на посещението на Столтенберг в Турция, планирано за понеделник, 16 април. В Анкара генералният секретар на Алианса ще проведе срещи с с турския президент Реджеп Тайип Ердоган, с началника на Генералния щаб на турската армия генерал Хулуси Акар, с министъра на външните работи Мевют Чавушоглу и с министъра на отбраната Нуретин Джаникли..Тереза Герова", "date": "2018.04.12", "title": "„Плюс Инфо“ (Македония): Анкара ще обсъди с Йенс Столтенберг възможностите за използване на базата „Инджирлик“ в случай на военна операция в Сирия"}
{"url": "http://www.focus-news.net/news/2018/04/12/2510318/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще ви информираме по важните теми от Асеновград и региона. За трети пореден път Община Асеновград и Местната комисия за борба срещу противообществените прояви на малолетните и непълнолетните организират Фестивала на уличното изкуство „Брилянтин”. И тази година участниците ще демонстрират своите таланти в областта на танците, сладкарството, скейтбординга и други. Фестивалът е посветен на 12 април – Ден на децата от улицата и на 15 април – Световен ден на културата и изкуството. Фестивалът ще се проведе в неделя на площад „Акад. Николай Хайтов” в Асеновград, а подробности за предвидените прояви ще научим от Божидар Носиков, секретар на Местната комисия за борба срещу противообществените прояви на малолетните и непълнолетните в Асеновград.\r\nПрограмата „Дни на книгата“ в Асеновград е в разгара си. Културните мероприятия продължават и тази седмица. До 29 април предстои още премиерата на книгата на Стефан Данаилов „Романът на моя живот”. В Асеновград ще гостува писателката Неда Антонова, която ще представи своята книга за Васил Левски. Градската библиотека ще посрещне също писателите Тихомир Иванов, Радостина Пеева и Ася Стефанова. Повече за предстоящите любопитни срещи от програмата „Дни на книгата“ ще ни разкаже Милена Марковска, директор на Градската библиотека „Паисий Хилендарски“.\r\nВ духа на Дните на книгата в Асеновград, ще ви представим и биографична справка за първия книжар на града – Георги Тонев, който сее знания и просветна светлина с делото си. За него ще ни разкаже Николета Тянчева от Историческия музей в Асеновград.\r\nИ още. На 21 април ще се проведе поход до Асеновата крепост като част от Националната кампания срещу рака на гърдата. Подробности ще научите в последните минути на предаването ни днес.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.04.12", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/04/12/2510325/veliko-tarnovo-vavezhda-se-vremenna-organizatsiya-na-dvizhenieto-vav-vrazka-sas-stroitelno-remontni-deynosti-v-starata-chast-na-grada.html", "text": "Въвежда се временна организация на движението във връзка със строително-ремонтни дейности в старата част на града. Това съобщиха от пресцентъра на Община Велико Търново. Във връзка с изграждането на обект \"Градска среда в старата част на град Велико Търново\" Общината уведомява живущите на улиците \"Силвестър Панов\" и \"Шейново\", че същите се затварят за движение и паркиране на МПС, считано от 15 април 2018 г. по реда на утвърден проект за временна организация на движението.\r\nЗатварянето на двете улици ще продължи до края на строително-ремонтните дейности, свързани с подновяването на ВиК мрежата, подновяване и изграждане на уличните настилки.", "date": "2018.04.12", "title": "Велико Търново: Въвежда се временна организация на движението във връзка със строително-ремонтни дейности в старата част на града"}
{"url": "http://www.focus-news.net/news/2018/04/12/2510327/pazardzhik-na-68-godishina-vazrast-pochina-dalgogodishniyat-predsedatel-na-narodno-chitalishte-otets-paisiy-vav-velingrad-tsvetan-kotev.html", "text": "На 68-годишина възраст почина дългогодишният председател на Народно читалище „Отец Паисий“ във Велинград и на Местната инициативна група „Белово, Септември, Велинград“ – Цветан Котев, съобщи за Радио „Фокус“ – Пазарджик Бояна Кирилова, експерт в Община Велинград. Той е роден във Велинград 31 януари 1950. През 2011 г. е избран за председател на Местна инициативна група „Белово, Септември, Велинград”. От 2008 г. е председател на Народно читалище „Отец Паисий – 1893”, гр. Велинград, а от 1998 г. е без прекъсване член на неговото настоятелство. Цветан Котев е дългогодишен член на Сдружение на хотелиерите и ресторантьорите-Велинград и председател на Общински читалищен съюз. \r\n„Целият му жизнен път е белязан от самодейния театър, още от детска възраст той присъства на репетициите на своите родители – самодейци, както и е оркестрант в състава на Младежкия духов оркестър още от годините на неговото създаване. Първата си сериозна роля получава на 28 години и оттогава е играл в над 30 постановки. Той е ръководител на театралния състав към читалището повече от 20 години и има сериозен принос за междукултурния обмен в страната и чужбина между различните състави в художествената самодейност“, уточни Кирилова. Тя допълни, че погребението на Цветан Котев ще състои в събота – 14 април.\r\nАлбена ЖИЛЕКОВА", "date": "2018.04.12", "title": "Пазарджик: На 68-годишина възраст почина дългогодишният председател на Народно читалище „Отец Паисий“ във Велинград Цветан Котев"}
{"url": "http://www.focus-news.net/news/2018/04/12/2510289/nezavisen-makedoniya-parvi-vot-na-nedoverie-kam-pravitelstvoto-na-zoran-zaev-po-edin-vazdarzhal-se-ot-besa-i-dpa.html", "text": "Мерал Узеири Ферати от Демократическата партия на албанците (ДПА) и Реджеп Мемеди от БЕСА са двамата народни представители, които гласуваха с „въздържал се“ в първия вот на недоверие на правителството на Зоран Заев (СДСМ), отбелязва македонската електронна медия „Независен“. Други двама депутата на БЕСА са гласували „против“ инициативата, внесена от опозиционната ВМРО-ДПМНЕ. \r\nЗиядин Села, председател на „Алианс за албанците, не е гласувал. \r\nДвама депутати от Социалистическа партия на Македония (СПМ) - Люпчо Димовски и Стоян Миланов – са гласували в подкрепа на вота на недоверие, а лидерът им Владанка Авирович не присъстваше на гласуването. \r\nОбщо 40 депутати от коалицията на ВМРО-ДПМНЕ гласуваха „за“ вота на недоверие към правителството, а 62-ма от управляващото мнозинство подкрепиха кабинета на Зоран Заев.Тереза Герова", "date": "2018.04.12", "title": "„Независен“ (Македония): Първи вот на недоверие към правителството на Зоран Заев – по един „въздържал“ се от БЕСА и ДПА"}
{"url": "http://www.focus-news.net/news/2018/04/12/2510319/ombudsmanat-maya-manolova-iska-promyana-v-dogovora-za-ekstraditsiya-sas-sasht-sled-sreshta-s-zhelyaz-andreev.html", "text": "Омбудсманът Мая Манолова се срещна днес с Желяз Андреев и приятелката му Милена Здравкова. Това съобщиха от пресофиса на омбудсмана. На срещата присъства и адвокат Ивайло Дерменджиев, експерт по международно право. 29-годишният младеж, чиято екстрадиция бе поискана от САЩ, където той е обвиняем за нарушаване на ембаргото за търговия със Сирия, се обърна с молба към Манолова за подкрепа и съдействие пред институциите за защита правата му като български гражданин. \r\nСлед промяна в Конституцията през 2005 г. се допуска предаването на гражданин на Република България на друга държава или на международен съд за целите на наказателно преследване, когато това е предвидено в международен договор, ратифициран, обнародван и влязъл в сила за Република България. \r\nЕкстрадицията е поискана от САЩ на основание на договор за екстрадиция, сключен с България и предстои българският съд да се произнесе дали ще допусне предаването му на американските власти. \r\nОмбудсманът се ангажира да проведе среща с американския посланик Ерик Рубин, на която да обсъдят казуса на Желяз Андреев. Мая Манолова ще изпрати препоръка до министъра на правосъдието Цецка Цачева, в която ще настоява за сформиране на експертна група, която да преразгледа и анализира договора за екстрадиция със САЩ в контекста на защита правата на българските граждани. \r\nВъв връзка с откриването на набирателна сметка за осигуряване на адвокатска защита на Желяз Андреев в САЩ, омбудсманът предложи да участва в обществен съвет за наблюдение за прозрачното и целесъобразно разходване на събраните средства. В съвета ще се включи и адвокат Дерменджиев.\r\nПредварителната информация сочи, че за защитата ще е необходим депозит от 20 000 долара.  Неизразходваната част от средствата ще бъдат дарени за кауза, свързана с права на деца.     \r\nПо-рано през деня омбудсманът проведе среща с премиера Бойко Борисов, на която потърси съдействие от Министерство на външните работи за предприемане стъпки в защита на българския гражданин.", "date": "2018.04.12", "title": "Омбудсманът Мая Манолова иска промяна в договора за екстрадиция със САЩ след среща с Желяз Андреев"}
{"url": "http://www.focus-news.net/news/2018/04/12/2510301/marko-milachich-kam-kosovskiya-premier-dolu-ratsete-ot-cherna-gora.html", "text": "Кандидатът-президентът на Черна гора Марко Милачич предупреди косовския министър-председател Рамуш Харадинай да държи „ръцете си настрана от Черна гора“, предава Sputnik в сръбската си редакция.\r\n„Рамуш Харадинай, бивш лидер на Армията за освобождение на Косово (АОК), който е свързан със сериозни престъпления срещу сърби и нелоялни албанци, извършени в Косово, казвам: дръж ръцете си настрана от Черна гора!\", заяви Милачич по повод призивите на Прищина към албанците в Черна гора да подкрепят Мило Джуканович на предстоящите избори за президент.  Тереза Герова", "date": "2018.04.12", "title": "Марко Милачич към косовския премиер: Долу ръцете от Черна гора!"}
{"url": "http://www.focus-news.net/news/2018/04/12/2510331/smolyan-realizatsiya-na-proekt-za-obnovyavane-i-energiyna-efektivnost-na-chetiri-uchilishta-i-edna-detska-gradina-na-stoynost-nad-65-mln-lv-zapochva-v-grada.html", "text": "Реализация на проект за обновяване и енергийна ефективност на четири училища и една детска градина на стойност над 6,5 млн. лв. започва в Смолян. Това съобщи на пресконференция зам.-кметът на Смолян инж. Мариана Цекова, предаде репортер на Радио „Фокус“ – Смолян. Проектът се осъществява с финансовата подкрепа на Оперативна програма „Региони в растеж“ 2014 -2020 г., съфинансирана от Европейския съюз чрез Европейския фонд за регионално развитие, съфинансирането от община Смолян е 989 838,78 лв., а крайният срок за изпълнение е 12 юли 2019 г.\r\nИнж. Цекова отбеляза, че целта на проекта е да се подобрят условията за учене и работа в общинската образователна инфраструктура и да се модернизира учебния процес чрез ремонт и рехабилитация на сградите и обновяване на дворните пространства и детски площадки на четирите училища и една детска градина в град Смолян. По думите й, част от специфичните цели на проекта е да се подобри и модернизира учебният процес в ПМГ „Васил Левски“ чрез цялостна рехабилитация на сградата и изграждане на нов физкултурен салон, в това число обновяване на прилежащия училищен двор и монтаж на оборудване и обзавеждане. Там ще има игрална зала със зрителски места, с възможност за практикуване на тенис на корт, баскетбол, волейбол, бокс, борба, самбо, щанги, фехтовка, както и обслужващ блок.\r\nИнж. Цекова посочи, че по проекта ще се подобри и модернизира учебният процес в ОУ „Иван Вазов“ и ЕГ „Иван Вазов“ чрез обновяване на училищните дворове и спортните площадки и чрез доставка и монтаж на оборудване и обзавеждане. По думите й, при работата се комбинират идеите на ръководителите на двете учебни заведения и на общината. В задния двор на Езиковата гимназия ще се направят и ВиК и ел. инфраструктура, вътрешни пътища и вертикална планировка. Инж. Цекова посочи, че досега двете училища със собствени средства са се опитвали многократно да ремонтират двора. Той е компрометиран и в делегираните бюджети на двете училища нямат такива средства, затова местната администрация е преценила, че с обновяването на това пространство ще се създаде допълнителен уют и на двете училища.\r\nВ СОУ „Отец Паисий“ ще бъде обновено дворното пространство, като то ще включи обособяване на две игрища за футбол и едно игрище за баскетбол. На подходящо място ще бъдат поставени и писти за бягане, предвижда се изпълнение на ВиК, ел. инфраструктура, вътрешни пътища и вертикална планировка.\r\nУсловията на учебния процес в ОДЗ № 5 „Буратино“ ще се подобрят чрез основен ремонт и реконструкция на сградата и прилежащото дворно пространство и доставка и монтаж на оборудване и обзавеждане, допълни инж. Цекова. Тя поясни, че там има проблем със самата сграда, тя пропада и се проектира изцяло, ще бъдат направени нови плочи, нова покривна конструкция. В сградата самият учебен процес няма да се изпълнява до приключване на проекта и децата ще са в другата сграда на детското заведение.\r\nПо проекта е предвидена е доставка на обзавеждане и оборудване на петте учебни заведения. Предвиденото оборудване е съобразено с конкретните нужди на учебното заведение и са подбрани за подобряване на средата и учебния процес и са подбрани след консултация с персонала на учебните заведения, уточни инж. Цекова. Тя каза още, че съпътстващите дейности по проекта са упражняване на строителен и авторски надзор, въвеждане на обекта в експлоатация, дейности по публичност и комуникация, независим финансов одит и управление и отчитане на проектите.\r\nНели ГЕРГЬОВСКА", "date": "2018.04.12", "title": "Смолян: Реализация на проект за обновяване и енергийна ефективност на четири училища и една детска градина на стойност над 6,5 млн. лв. започва в града"}
{"url": "http://www.focus-news.net/news/2018/04/12/2510332/kyustendil-pozhar-gori-kray-avtomagistrala-struma-v-rayona-na-km-41.html", "text": "Пожар гори в страни от пътя на автомагистрала „Струма“ в района на км 41, в посока София, съобщи читател на Агенция „Фокус“. Огънят гори на широк фронт, около 100-150 метра. На място все още няма пристигнал екип огнеборци. \r\nАгенция „Фокус“ проверява информацията и ще продължи да ви информира.", "date": "2018.04.12", "title": "Кюстендил: Пожар гори край автомагистрала „Струма“ в района на км 41"}
{"url": "http://www.focus-news.net/news/2018/04/12/2510333/frederik-valie-savet-na-evropeyskite-obshtini-i-regioni-ochakva-se-byudzhetat-na-evropeyskiya-sayuz-da-e-po-nisak-zaradi-izlizaneto-na-velikobritaniya-ot-nego.html", "text": "Очаква се бюджетът на Европейския съюз да е по-нисък заради излизането на Великобритания от него. Това заяви във Велико Търново генералният секретар на Съвета на Европейските общини и региони (СЕОР) Фредерик Валие, който е в града за провеждането на заседание на генералните секретари и директори на асоциациите-членки на СЕОР, предаде репортер на Радио „Фокус“ – Велико Търново. По думите му бюджетът ще представлява едно предизвикателство.  \r\n„Нашата задача е да осигурим следното – кохезионната политика да остане една от основните политики на Европейския съюз. За нас това е най-важната политика за местното самоуправление, за да може да се подпомогнат инвестиции. Тук става въпрос за принципа на солидарност, който трябва да бъде спазван в Европа. Но както вие знаете това е едно предизвикателство и поради други причини, тъй като някой от страните искат определени условия“, допълни Валие. Той подчерта, че когато се говори за солидарност и за инфраструктурни проекти, не става въпрос само за инвестиране в сгради. „Европейският проект е нещо, което е по-голямо, на по-високо ниво. Посредством проекта, ние се сплотяваме като европейци. Има една потребност да изградим една сплотена Европа. По този начин можем да спомогнем развитието на всички региони, но освен това става въпрос и за това какво ние споделяме от гледна точка на демократичните ни принципи от гледна точка на върховенство на закона“, посочи Валие.\r\nНадежда КРЪСТЕВА", "date": "2018.04.12", "title": "Фредерик Валие, Съвет на Европейските общини и региони: Очаква се бюджетът на Европейския съюз да е по-нисък  заради излизането на Великобритания от него"}
{"url": "http://www.focus-news.net/news/2018/04/12/2510329/sofiyska-rayonna-prokuratura-vnese-obvinitelen-akt-sreshtu-mazh-za-izvarshena-ot-nego-izmama-v-targovski-obekt-pri-uedryavane-na-banknoti.html", "text": "Софийска районна прокуратура внесе обвинителен акт срещу мъж за извършена от него измама в търговски обект при „уедряване“ на банкноти. Това съобщиха от пресцентъра на Прокуратура на Република България. На 21 януари 2017 г. обвиняемият Хакъ Чакър и св. С. М. отишли в магазин „Кауфланд“ на ул. „Хан Кубрат“ 61 в гр. София. Обвиняемият Хакъ Чакър предварително бил подготвил сумата от 600 лева на дребни банкноти от по 2 и 5 лева, тъй като бил взел решение да си набави по неправомерен начин средства - при уедряването на банкнотите с такива с по-голям номинал. В изпълнение на това решение, обвиняемият Чакър се насочил към касата на магазин „Виваком“, (намиращ се на територията на магазин „Кауфланд“), на която работела св. Г. Г. Той ѝ предоставил приготвената сума от 600 лева в дребни банкноти и помолил Г. да му я „уедри“. Г. се съгласила и обвиняемият започнал да подрежда банкнотите на купчинки, като заявил  на св. Г., че това са 600 лева. Чакър обаче умишлено отброил на купчинките сумата от 590 лева – с десет лева по-малко от уговореното с Г. След като преброила парите, Г. установила, че те не са в размер общо на 600 лева, а са 590 лева. Г. обяснила на обвиняемия Чакър, че сумата е с десет лева по-малко и той ѝ казал, че „няма проблем“ и оставил още 10 лева. Г. преброила отново сумата, уверила се, че тя е вече 600 лева и оставила банкнотите на бюрото пред нея. След това тя подготвила сумата от 600 лева в едри банкноти, които да даде на обвиняемия в замяна на неговите пари. Докато Г. подготвяла едрите банкноти, обвиняемият Чакър поискал отново сам да преброи парите и взел от бюрото всичките банкноти, събрал ги в пачка в ръцете си и привидно започнал да ги брои. Докато ги броил, извадил от пачката банкноти в общ размер на 300 лева, като ги прибрал в себе си. След като сторил това, обвиняемият Чакър дал обратно пачката на Г., съдържаща вече общо 300 лева вместо 600. Г. не преброила парите отново, но дала на обвиняемия сумата от 600 лева в банкноти с номинал от по 20, 50 и 100 лева и прибрала сумата от 300 лева в дребни банкноти в касата. След като получил сумата, обвиняемият Чакър напуснал бързо магазина.\r\nТъй като в магазина имало и други клиенти, Г. ги обслужила, но се усъмнила в действията на Чакър и решила да преброи парите. Извършвайки това, тя установила, че сумата е с 300 лева по-малко, поради което и незабавно уведомила за случилото се управителя на търговския обект, както и на тел. 112.\r\nПо случая е образувано досъдебно производство под ръководството и надзора на Софийска районна прокуратура, в хода на което Чакър е установен, като е привлечен към наказателна отговорност за извършена измама, извършена в условията на повторност.\r\nРазследването е приключено, като днес е внесен обвинителен акт срещу Чакър за описаното по-горе деяние. Предстои делото срещу него да бъде насрочено за разглеждане в Софийски районен съд.", "date": "2018.04.12", "title": "Софийска районна прокуратура внесе обвинителен акт срещу мъж за извършена от него измама в търговски обект при „уедряване“ на банкноти"}
{"url": "http://www.focus-news.net/news/2018/04/12/2510335/veliko-tarnovo-v-svishtov-zapochva-tretirane-na-trevnite-ploshti-sreshtu-karlezhi-i-balhi.html", "text": "От утре, 13 април, стартира обработка на тревните площи на обществените места, паркове и детски градини в град Свищов срещу кърлежи и бълхи, съобщиха от пресцентъра на Общината. От Общината апелират гражданите да спазват указателните табели на третираните места и да се съобразяват с посочения на тях карентинен срок.", "date": "2018.04.12", "title": "Велико Търново: В Свищов започва третиране на тревните площи срещу кърлежи и бълхи"}
{"url": "http://www.focus-news.net/news/2018/04/12/2510330/sled-75-godishno-prekasvane-voenna-akademiya-g-s-rakovski-vazobnovyava-spisanie-balgarska-voenna-misal.html", "text": "В навечерието на 106-тата годишнина от създаването на Военна академия „Георги Стойков Раковски“ едно забравено през годините списание се завръща. След 75-годишно прекъсване Академията възобновява списание „Българска военна мисъл“, издавано през периода 1934 – 1943 г., съобщават от екипа на изданието. \r\nВ него са публикувани много статии за изграждането на Българската армия и издигане престижа на военната професия, анализирани са актуални проблеми за състоянието и развитието на армията, дискутирани са злободневни и днес въпроси от обществения живот.\r\nСъвременното електронно списание възражда традицията да се споделя придобитият опит, подкрепя академичния дух с възможността за научни дискусии в областта на военното дело и националната сигурност и отбрана, както и предоставя поле за изява на младите учени.\r\nСписание „Българска военна мисъл“ укрепва връзката с нашите предходници, съхранявайки традициите и анализирайки съвременните предизвикателства пред обществото и Българската армия.", "date": "2018.04.12", "title": "След 75-годишно прекъсване Военна академия „Г. С. Раковски“ възобновява списание „Българска военна мисъл“"}
{"url": "http://www.focus-news.net/news/2018/04/12/2510336/sport-pele-propuska-svetovnoto-po-zdravoslovni-prichini.html", "text": "Смятаният за най-велик футболист Пеле ще пропусне световното първенство в Русия, разкриха негови близки. 77-годишният бразилски нападател има сериозни здравословни проблеми, които ще му попречат да изпълни задълженията си като посланик на ФИФА. Пеле наскоро имаше сърдечни проблеми, заради които не може да пътува. В понеделник той трябваше да връчи трофея от \"Кампеонато Кариока\", който бе спечелен от Ботафого, но не присъства на церемонията.", "date": "2018.04.12", "title": "Спорт: Пеле пропуска световното по здравословни причини"}
{"url": "http://www.focus-news.net/news/2018/04/12/2510337/iliana-benovska-pita-makarov-kak-otsenyavate-pozitsiyata-na-borisov-po-skripal-i-koga-putin-shte-doyde-v-balgariya.html", "text": "Как оценявате позицията на Борисов по „Скрипал” и кога Путин ще дойде в България? Този въпрос зададе журналистът Илиана Беновска към Н. Пр. посланик Анатолий Макаров, съобщиха от екипа на предаването \"Беновска пита\".\r\nИлиана Беновска: Анатолий Анатолиевич, честит празник!\r\nАнатолий Макаров: И на Вас честит празник! \r\nИлиана Беновска: Може ли да кажете как оценявате позицията на Бойко Борисов по отношение на „Скрипал” и неотзоваването на руските посланици и българските от Русия?\r\nАнатолий Макаров: Вие искате мене ли да отзоват, ха-ха!? Знаете ли, в дипломацията има принцип на взаимността. Когато отзоват един посланик, на свой ред другият посланик също се отзовава. Това означава понижение на нивото на дипломатическите отношения. Това е принцип, който съществува по Виенската конвенция за дипломатическите отношения от 1961 година. Това също се отнася за дипломатите. Да допуснем, че се отзоват пет дипломата, значи Русия ще отзове също пет дипломата. По такива традиции ние живеем. Това е международна практика, не сме го измислили ние. И затова, когато чух, че Тереза Мей е предложила, в качеството на солидарност, да се експулсират руски дипломати от всички страни на Европейския съюз и де факто НАТО – разбира се това ме удиви. На какво основание тя го предлага? Ако това е основанието „highly likely” (много вероятно – бел. авт.), такъв термин се появи, и такова понятие като презумпцията за невинност вече не съществува във Великобритания, а аз мисля тя имаше предвид и други страни, това вече е друга история. \r\nИлиана Беновска: Има ли такова понятие!?\r\nАнатолий Макаров: Когато тази солидарност, която поиска Великобритания, се провежда при извиване на ръцете на съюзниците ѝ, аз мисля, че навярно това не е тази солидарност, за която говорят всички страни от Европейския съюз. Такъв натиск имаше и над правителството на България, аз знам това и не само на правителството България. България и министър-председателят прояви политическа мъдрост. Радваме се, че работя в България, слава Богу! Считам, че е политически разумно решението на правителството. Нека първо разберем какво се е случило в крайна сметка. Колко съответства на действителността. Тогава да се вземе решения – това представлява ли заплаха за безопасността на България. Ние ценим позицията на правителството на България, откровено я ценим. Считаме, че това е претеглена и конструктивна позиция, отчитаща на първо място интересите а страната и второ – уважаваща традицията и историята на нашите руско-български отношения. За съжаление ставаше дума за откровена антируска провокация от страна на Великобритания. Какъв смисъл има за Русия – две седмици преди изборите за президент да отравя бивш шпионин, който между другото е бил английски шпионин, който сме пуснали, който е живял с дъщеря си няколко години във Великобритания? \r\nИлиана Беновска: И как си отговаряте на въпроса? \r\nАнатолий Макаров: Защо ни е нужно да го тровим в навечерието на изборите и преди световният шампионат по футбол в Русия!? Какъв е смисъла да го правим? Ще ми отговорите ли? \r\nИлиана Беновска: Не.\r\nАнатолий Макаров: Аз ще ви отговоря на кого е нужно това. \r\nИлиана Беновска: На кого?\r\nАнатолий Макаров: Сигурно на Великобритания и на тези, които стоят зад нея.\r\nИлиана Беновска: Кога можем да очакваме президентът Путин тук, в България? Може би след 7 май (датата на официалното встъпване на Владимир Путин в длъжността президент на Руската федерация – бел. авт.)?\r\nАнатолий Макаров: Хайде да доживеем до края на тази кризисна ситуация. \r\nИлиана Беновска: Тя ще бъде продължителна.\r\nАнатолий Макаров: Ако на територията на Сирия се намират голям брой руски съветници, експерти и военнослужещи, военна полиция , то естествено ние бихме били обезпокоени от американските кораби и авиоударите по Дамаск и други цели, недай Бог по нашите самолетни бази в Хмеймим, Сирия. \r\nИлиана Беновска: Президентът Путин беше в Турция, а не дойде в България. Близко е...\r\nАнатолий Макаров: С Турция имаме други отношения. \r\nИлиана Беновска: Различни от тези с България. \r\nАнатолий Макаров: Засега... Турция предложи да строим газопровод. България засега се готви за това.\r\nИлиана Беновска: Отказа се.\r\nАнатолий Макаров: Не се отказа. Вашето правителство е настроено на взаимодействие с Русия в енергетиката, не се е отказало. Има желание, но беше казано, още от президента Путин на г-н Бойко Борисов, че сме готови да разгледаме Вашите предложения отново да се върнете не в проекта „Южен поток”, а в „Турски поток” или както ще се казва и отклонението от турските тръби да пренасочим към България.   \r\nИлиана Беновска: Благодаря Ви, бяхте много откровен!", "date": "2018.04.12", "title": "Илиана Беновска пита Макаров: Как оценявате позицията на Борисов по „Скрипал” и кога Путин ще дойде в България"}
{"url": "http://www.focus-news.net/news/2018/04/12/2510326/sreshtata-kodzias-dimitrov-v-ohrid-postignat-e-napredak-no-nay-trudnite-vaprosi-ostavat.html", "text": "Третият кръг от преговорите между министрите на външните работи на Македония и Гърция, Никола Димитров и Никос Кодзиас, продължи два часа. След срещата в Охрид двамата министри заявиха, че разговорите са били открити и честни, и че за първи път е поставен въпросът за срока за договаряне на възможна сделка в спора за името, отбелязва скопското електронно издание „Нова“.\r\n„Обсъдихме всички проблеми и различия по отношение на спора за името, по някои от тези въпроси имат напредък, тъй като те са узрели, но по други още има различия. Говорихме за първи път за срока и стъпките, които трябва да бъдат предприети ако бъде постигнато решение, и как то ще бъде приложено. Това бе разговор с голямо разбиране към нуждите към на другия\", заяви Димитров, като същевременно допълни, че основно предизвикателство е какда бъде намерена комбинация, в която за притесненията на двете страни да бъдат намерени решения. \r\nНа свой ред гръцкият външен министър заяви, че най-труднитв въпроси все още не е решен.\r\n„Докато се приближаваме един към друг и решаваме проблемите си, остават по-малко въпроси, които да бъдат решени, но те са най-трудните. Направихме положителни стъпки и се надяваме, че ще успеем да разрешим най-трудните проблеми. Опитваме се да решим проблеми, които се отнасят до миналото и са създадени от други, но това е работата на дипломацията\", отбеляза първият дипломат на Атина. \r\nРаботните групи, съставени от дипломати от двете страни, също имаха среща днес. Димитров поясни, че те обсъждат бъдещото сътрудничество в различни области. „Те работиха върху текст, който да предотврати иредентизма и от двете страни, и върху преамбюлните параграфи на бъдещото двустранно споразумение\", допълни Димитров.\r\nПървите дипломати на Атина и Скопие ще се срещнат отново на 3 и 4 май в Солун. Премиерите на двете страни ще бъдат информирани за резултатите от проведената в Охрид среща. Тереза Герова", "date": "2018.04.12", "title": "Срещата Кодзиас-Димитров в Охрид: Постигнат е напредък, но най-трудните въпроси остават"}
{"url": "http://www.focus-news.net/news/2018/04/12/2510328/kyustendil-v-sedmitsata-na-gorata-byaha-zasadeni-dekorativni-darvesni-vidove-po-porechieto-na-reka-banshtitsa-v-grada.html", "text": "В Седмицата на гората бяха засадени декоративни дървесни видове по поречието на река Банщица в Кюстендил, предаде репортер на Радио „Фокус” – Кюстендил. Над 50 фиданки – липа, махония, явор, върба и чинари, бяха засадени по поречието на реката, по протежението на улица „Дондуков” в града, с което се цели облагородяване на региона. Инициативата е съвместна с Община Кюстендил, Областна администрация, Регионална дирекция по горите, Държавно ловно стопанство „Осогово”, туристическото дружество в града и ученици. „Това е поредната инициатива по повод Седмицата на гората, ние приветстваме това, че не само в тази седмица, а и през цялото време трябва да се грижим за гората, за земеделските и горските територии. Това е една хубава инициатива”, каза Виктор Янев, областен управител на Кюстендил, който също се включи в инициативата. По думите му се прави всичко възможно за опазване на горските територии.\r\nВенцеслав ИЛЧЕВ", "date": "2018.04.12", "title": "Кюстендил: В Седмицата на гората бяха засадени декоративни дървесни видове по поречието на река Банщица в града"}
{"url": "http://www.focus-news.net/news/2018/04/12/2510340/blagoevgrad-zapochna-proletno-miene-na-ulitsite-v-grada.html", "text": "Започна пролетното миене на улиците в Благоевград. Това съобщиха от пресцентъра на Общината. Създаден е предварителен график от общинската фирма „Биострой“, по който ще бъде организирано почистването на уличната мрежа.\r\nЦелта на кампанията по почистване на улиците в града е да бъде премахнат натрупания нанос след зимата, което ще доведе до намаляване на вредни емисии от фини прахови частици във въздуха. \r\nМиенето на улиците е една от основните мерки, заложени в Програмата за намаляване на вредните емисии в атмосферния въздух на фини прахови частици и полициклични ароматни въглеводороди на територията на общината.\r\nОбщина Благоевград и фирмата изпълнител апелират водачите на МПС да паркират така, че да бъде възможно преминаването на машините, които мият улиците.", "date": "2018.04.12", "title": "Благоевград: Започна пролетно миене на улиците в града"}
{"url": "http://www.focus-news.net/news/2018/04/12/2510339/sliven-zapochva-saniraneto-na-blok-1-v-zh-k-sini-kamani.html", "text": "Започват дейностите по саниране на блок №1 в ж. к. „Сини камъни“ в Сливен. Това съобщиха от пресцентъра на Община Сливен. На откриването на строителната площадка днес присъства кметът Стефан Радев. Там беше и заместник - кметът Румен Иванов. Строително-монтажните работи ще се извършват от „Брико 80“ ЕООД, а строителният надзор - от „Стройконтрол“ ООД.\r\nКметът Стефан Радев изрази убеденост, че след приключване на работата жителите на блока ще живеят по-добре и пожела на изпълнителя успешна работа.\r\nЖилищният блок е панелен. Има 3 седем-етажни входа. Предстои да бъде извършена топлоизолация на външните стени на блока. Ще се направи хидро и топлоизолация на покрива, ламаринена обшивка и гръмоотвод. Ще бъдат сменени входните врати, както и тази от дограмата на жилищата и общите части, която не отговаря на изискванията за енергийна ефективност. Ще бъде ремонтирана и електрическата инсталация в общите части. Строително- монтажните работи трябва да приключат за 150 календарни дни. Средствата са от Националната програма за енергийна ефективност на многофамилни жилищни сгради.", "date": "2018.04.12", "title": "Сливен: Започва санирането на блок №1 в ж. к. „Сини камъни“"}
{"url": "http://www.focus-news.net/news/2018/04/12/2510334/glavniyat-prokuror-sotir-tsatsarov-prez-poslednata-godina-balgariya-e-predala-na-sasht-tri-litsa-a-sasht-na-balgariya-edno.html", "text": "През последната година и три месеца България е предала на САЩ три лица, а САЩ на България – едно лице. Това каза главният прокурор Сотир Цацаров във връзка с екстрадиционното производство между двете държави, предаде репортер на Агенция „Фокус“.\r\n„За цялата 2017 г. до 30 март 2018 г. българската държава е предала на САЩ три лица, като от тях един е гражданин на Румъния, един – на Великобритания, и един е български гражданин. И екстрадиционното производство е проведено без каквито и да е проблеми. А САЩ са ни предали на 7 ноември 2017 г. един български гражданин, който е обвинен в извършването на измама в особено големи размери“, каза още главният прокурор и уточни, че до този момент двете държави не са имали никакви проблеми във връзка екстрадиция. \r\nЦветилена СИМЕОНОВА", "date": "2018.04.12", "title": "Главният прокурор Сотир Цацаров: През последната година България е предала на САЩ три лица, а САЩ на България – едно"}
{"url": "http://www.focus-news.net/news/2018/04/12/2510341/kyustendil-dva-novi-sluchaya-na-spin-sa-registrirani-na-teritoriyata-na-oblastta.html", "text": "Два нови случая на СПИН са регистрирани на територията на област Кюстендил. Това съобщиха за Радио „Фокус” – Кюстендил от Дирекция „Надзор на заразните болести” към Регионална здравна инспекция – Кюстендил. Случаите са регистрирани през последната седмица. От началото на годината в региона заразените с вируса на ХИВ/СПИН са общо шест. За 2017 година броят на тези случаи е бил 3. През изминалата седмица са установени един случай на скарлатина, четири случая на варицела, както и два случая на Хепатит А. Регистриран е и първият случай за годината на заразен с Лаймска борелиоза.\r\nВенцеслав ИЛЧЕВ", "date": "2018.04.12", "title": "Кюстендил: Два нови случая на СПИН са регистрирани на територията на областта"}
{"url": "http://www.focus-news.net/news/2018/04/12/2510344/boris-nikolov-kmet-na-belogradchik-horata-ot-naselenite-mesta-v-obshtinata-sa-nedovolni-ot-novite-tseni-za-piteynata-voda.html", "text": "Хората от населените места в общината Белоградчик са недоволни от новите цени за питейната вода, каза Радио „Фокус“ – Видин Борис Николов, кмет на Белоградчик. Той посочи, че на заседание на ВиК-Асоциацията за Видинска област е приет бизнес план, според който цената на гравитачната вода в общините Белоградчик, Чупрене, Ружинци и част от Димово ще трябва да се увеличи с над 200%. „Ако досега сме плащали по 1 лв. за кубик вода, ако бизнес планът на ВиК-Асоциацията се приеме ще трябва да плащаме към 2,40 лв. за кубик. Вече идваха при мен хора от село Стакевци, над което е водохващането. Хората заявиха, че такава цена няма да плащат. Години наред не са правени никакви подобрения по водопроводната мрежа“, каза Борис Николов. Той допълни, че водата, която се добива по гравитачен път не винаги е с добро качество. \r\n„Това не е помпажна вода, а ода хваната от планината. При дъждове и топене на снега тази вода е мътна и не е годна за пиене“, обясни Николов. Според него не се предвиждат инвестиции във ВиК сектора в населени места под 10 000 жители. „Това означава, че в нашата област само във Видин могат да се правят такива инвестиции, а скъпа вода ще плащаме всички“, каза кметът на Белоградчик.\r\nАнна ЛОЗАНОВА", "date": "2018.04.12", "title": "Борис Николов, кмет на Белоградчик:  Хората от населените места в общината са недоволни от новите цени за питейната вода"}
{"url": "http://www.focus-news.net/news/2018/04/12/2510338/makfaks-makedoniya-pilotat-na-razbiliya-se-v-egeysko-more-iztrebitel-e-zaginal.html", "text": "Намерено е тялото на пилота, управлявал разбилия се в Егейско море гръцки изтребител, предава македонската информационна агенция „Макфакс“.\r\nИзтребителят се е разбил в морето край остров Скирос. Машината е паднала на около девет морски мили от бреговете на острова, най-южния от архипелага Спорадите в Егейско море. \r\nСпоред източници на гръцкото издание Kathimerini „Мираж-2000“ е бил вдигнат във въздуха заедно с друг изтребител, за да съпроводят турски военни самолети. Според същите източници няма чужда намеса в инцидента.\r\nВ изявление от ВВС на Гърция се уточнява, че са загубили контакт със самолета на около девет морски мили североизточно от Скирос в 12:15 ч. В района са изпратени кораби на ВМФ.Тереза Герова", "date": "2018.04.12", "title": "„Макфакс“ (Македония): Пилотът на разбилия се в Егейско море изтребител е загинал"}
{"url": "http://www.focus-news.net/news/2018/04/12/2510317/sliven-mazh-zhena-i-dete-na-blizo-dve-godini-sa-zaginalite-pri-katastrofata-na-avtomagistrala-trakiya-pri-km-267.html", "text": "Мъж, жена и дете на близо две години са загиналите при катастрофата на автомагистрала „Тракия” край Сливен. Те са пътували в автомобил „Рено”, който е спрял в аварийната лента. Това съобщи пред Радио „Фокус\" - Сливен говорителят на Окръжната прокуратура Руси Русев. „В другата кола е пътувал сам мъж. Той е настанен за лечение в областната болница. Когато здравословното му състояние позволи, ще бъде му бъде повдигнато обвинение и предприета мярката му за неотклонение\", допълни прокурор Русев. Назначени са експертизи, които ще установят причините за катастрофата.\r\nЛюдмила ЙОРГОВА", "date": "2018.04.12", "title": "Сливен: Мъж, жена и дете на близо две години са загиналите при катастрофата на автомагистрала „Тракия” при км 267"}
{"url": "http://www.focus-news.net/news/2018/04/12/2510342/frederik-valie-savet-na-evropeyskite-obshtini-i-regioni-mechtaem-za-edna-evropa-koyato-splotyava-grazhdanite-prilagayki-edin-i-sasht-kohezionen-podhod.html", "text": "Мечтаем за една Европа, която сплотява гражданите, прилагайки един и същ кохезионен подход. Това заяви във Велико Търново генералният секретар на Съвета на Европейските общини и региони Фредерик Валие, предаде репортер на Радио „Фокус“ – Велико Търново. Той подчерта, че в момента предизвикателствата пред Европа за многобройни. Като примери за тях той даде миграцията, кризата с бежанците, взаимоотношенията с нашите съседи, ситуацията на Балканите, взаимоотношения с Русия и с Турция и ситуацията в Близкия Изток. „Всички тези въпроси са поставен и на масата и ние като представителите на местните власти трябва да представим решения от името на местните власти. Ние сме шапката на всички национални асоциации на местните власти. Ние подпомагаме по-добрата интеграция на всички територии, не само кохезионната политика, а също така и обмяната на добри практики между органите на местните власти“, посочи Валие. \r\nТой допълни, че основна задача на Съвета на Европейските общини и региони  е включването на местните самоуправления в управлението на Европейския съюз. „Ние вярваме, че Европейският съюз не представлява само съюз на държави, той представлява съюз на хората, на гражданите. Местните власти дават най-пряката връзка и контакти с гражданите“, допълни генералният секретар. Той съобщи, че е изготвен  анализ, който вече  е публикувана. В него е представена и визията на  Съвета на Европейските общини и региони за развитието на Европа до 2023 година. При изработването й те са стъпили приносите на кметовете и местните лидери, които изпращат послания към европейците как ще изглежда Европа през 2030 година. \r\n„В нашите мечти това ще бъде една Европа, която наистина сплотява всички граждани, прилагайки един и същ кохезионен подход, с гарантирана свобода на предвижване. В мечтаната от нас Европа, освен че се предвижвате свободно, можете да работите и учите там, където желаете. Това е една Европа, която не е толкова разделена по отношение нивото или стандарта на живот като например България и Германия или друга държава, една Европа, в която тежестта на гласа на един българин е същата като гласа на един германец, холандец или който и да е друг гражданин на друга страна членка в Европейския съюз“, заяви Валие.\r\nНадежда КРЪСТЕВА", "date": "2018.04.12", "title": "Фредерик Валие, Съвет на Европейските общини и региони: Мечтаем за една Европа, която сплотява гражданите, прилагайки един и същ кохезионен подход"}
{"url": "http://www.focus-news.net/news/2018/04/12/2510345/kyustendil-s-normalna-intenzivnost-se-izvarshva-dvizhenieto-po-patishtata-v-oblastta.html", "text": "С нормална интензивност се извършва движението по пътищата в област Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са предимно сухи. Нормален е трафикът по автомагистрала „Струма” и път Е-79. Слабо натоварено е движението в посока ГКПП „Гюешево”. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 30 юни.\r\nВенцеслав ИЛЧЕВ", "date": "2018.04.12", "title": "Кюстендил: С нормална интензивност се извършва движението по пътищата в областта"}
{"url": "http://www.focus-news.net/news/2018/04/12/2510343/yeni-safak-redzhep-erdogan-i-vladimir-putin-obsadiha-poslednite-razvitiya-v-siriya-po-telefona.html", "text": "Президентите на Турция и Русия Реджеп Таийп Ердоган и Владимир Путин проведоха разговор по телефона във връзка с последните развития в Сирия в четвъртък, съобщиха от турското президентство, предава електронното издание на турския вестник Yeni Safak.\r\nЕрдоган е разговарял по темата и с американския си колега Доналд Тръмп в сряда.\r\nРазговорите дойдоха,  след като Тръмп предупреди Русия в „Туитър“ да очаква военна намеса на САЩ в Сирия след предполагаемата химическа атака в град Дума, в сирийската провинция Източна Гута, на 8 април, в резултат от което, според данни от различни неправителствени организации, загинаха десетки хора.\r\nПревод и редакция:", "date": "2018.04.12", "title": "Yeni Safak: Реджеп Ердоган и Владимир Путин обсъдиха последните развития в Сирия по телефона"}
{"url": "http://www.focus-news.net/news/2018/04/12/2510348/pernik-v-grada-shte-bade-vavedena-sinya-zona-za-plateno-parkirane.html", "text": "В града ще бъде въведена \"Синя зона\" за платено паркиране. Това съобщиха от пресцентъра на Община Перник. Градът е последният в Югозападна България, в който няма действаща зона за почасово платено паркиране. Според кметския екип това e единственият начин да ce въвeде pед на паpĸиpaнeтo в цeнтpaлнaтa чacт нa гpaдa. Ще бъдат оставени мecтa и зa бeзплaтeн пpecтoй. Πлaтeнaтa зoнa щe бъде въведена поетапно. С въвеждането ѝ ще се балансират интересите на пешеходците, майките с детски колички и шофьорите на автомобили.\r\nПо този начин ще бъдат намалени вредните емисии, гражданите ще ползват повече градския транспорт, отколкото личните си автомобили. В тази връзка напомняме, че Община Перник кандидатства с проект за нови 15 автобуса, които ще са природосъобразни на газ.\r\nЩе бъде ограничено безконтролното паркиране в зелени градинки, няма да се образува запушване на улици, както и качване на коли по тротоарите.\r\nСъбраните cpeдcтвa щe се реализират зa пoддpъжĸa нa пътнaтa мpeжa в Перник. Затова и през настоящия месец ще бъде направено обществено обсъждане по темата.\r\nУтре на сайта на Община Перник ще бъде качен и проектът на Наредбата за организация на движението в Общината, който включва и Синята зона. Той ще бъде подложен на обществено обсъждане, след един месец и гражданите ще могат да дадат своите мненията и предложения.", "date": "2018.04.12", "title": "Перник: В града ще бъде въведена \"Синя зона\" за платено паркиране"}
{"url": "http://www.focus-news.net/news/2018/04/12/2510349/kmetat-na-sofiya-yordanka-fandakova-predstavi-doklad-za-finansirane-na-obshtinski-proekti-sas-sredstvata-ot-privatizatsiyata-na-obshtinska-banka.html", "text": "Днес кметът Йорданка Фандъкова представи пред Съвета за управление на Специализирания общински приватизационен фонд (СУСОПФ) доклад за финансиране на общински проекти със средствата, получени от приватизацията на Общинска банка АД. Това съобщиха от пресцентъра на Столична община. След решението на Столичният общински съвет СОАПИ подписа договор за продажбата на „Общинска банка“ на стойност 46 млн. лева. \r\n„Предложението за разпределение на средствата е направено на база приоритети и цели дългосрочни инвестиции в развитието на София\", каза кметът Фандъкова. \r\nОсновните приоритети за развитието на София са екология, образование и транспорт и транспортна инфраструктура. Предложени са и инвестиции в култура и спорт, общинско здравеопазване, социални дейности, както и за електронно управление. \r\n„Най-сериозен дял от средствата в размер на 26%, или 12 млн. лева се предлагат за основния приоритет екология и зелена система. И при управлението на бюджета на Столична община най-важната тема, която защитаваме е опазването на околната с реда и чистотата на въздуха, каза също кметът Фандъкова. Предвижда се освен в зелената система на града, средства да бъдат насочени към поддръжка и изграждане на нови детски площадки във всички райони на София. \r\nНа второ място сред приоритетите с дял от 21.7% - 10 млн. лева са инвестициите в образование. Те са насочени в ремонт и изграждане на детски градини и училища и във финансиране на проекти за изцяло нови сгради за училища, в райони където липсват в момента. \r\nЗа третия приоритет транспорт и транспортна инфраструктура се предлагат 20% от средствата – 9.2 млн. лева. След напредъкът по обновяването на базовата инфраструктура на града, продължаваме сериозни инвестиции в този сектор, като целта ни е да насочим повече средства в изграждане и реконструкция на улици в кварталите\", подчерта кметът на София. \r\nВ сферата на общинското здравеопазване се предлага да бъдат инвестирани 12.2% - 5.6 млн. лева. За култура - 5.4 млн. лева, като е един от проектите, за които се предвиждат инвестиции е превръщането на бившата топлоцентрала в център за съвременна култура. Друг важен проект е за площадното пространство около храма „Света Неделя“, където главният архитект на София ще обяви конкурса за проектиране. \r\nЗа социалните дейности са предвидени 1.8 млн. лева. Около 800 хил. лева са заложени за проектите за нови квартални спортни зали, които ще бъдат изградени в дворове на 6 училища. \r\n800 хил. лева са предвидени и за развитие на нови технологии и системи в областта на електронното управление. \r\nПредставителите на Съвета подкрепиха доклада и приветстваха направените инвестиционни приоритети. \r\nМилка Христова, зам.-председател на СОС и член на МК \"БСП - Лява България\", изрази съгласие с посочените приоритети и предложи повече средства да има за здравеопазване и конкретните дейностите, за които ще бъдат насочени трябва да бъдат осмислени добре. По думите ѝ трябва да се направи „нещо, което да остане“. \r\nМалина Едрева, председател на постоянната комисия по образование, култура, наука и културно многообразие в СОС, посочи, че средствата за инвестиции са за политиките за развитие на града, които превръщат София в модел на градове с добри и иновативни практики. \r\nИван Велков, Заместник-председател на Столичен общински съвет и член на \"Политическа група 5\"/“Зелените предложи при подготовката на конкретните проекти да се има предвид и разработването на възможности за публично-честни партньорства.", "date": "2018.04.12", "title": "Кметът на София Йорданка Фандъкова представи доклад за финансиране на общински проекти със средствата от приватизацията на Общинска банка"}
{"url": "http://www.focus-news.net/news/2018/04/12/2510347/kyustendil-proveryava-se-informatsiyata-za-pozhar-kray-avtomagistrala-struma-na-teritoriyata-na-oblastta.html", "text": "Проверява се информацията за пожар край автомагистрала „Струма” на територията на област Кюстендил. Това съобщиха за Радио „Фокус” – Кюстендил от Регионална дирекция „Пожарна безопасност и защита на населението” – Кюстендил. Към момента в оперативния център няма получено обаждане за пожар по протежението на автомагистралата, извършват се проверки от страна на компетентните органи.\r\nВенцеслав ИЛЧЕВ", "date": "2018.04.12", "title": "Кюстендил: Проверява се информацията за пожар край автомагистрала „Струма” на територията на областта"}
{"url": "http://www.focus-news.net/news/2018/04/12/2510314/glavniyat-prokuror-sotir-tsatsarov-moeto-reshenie-e-zhelyaz-andreev-i-drugite-chetirima-balgari-da-ne-badat-zadarzhani-dokato-situatsiyata-ne-bade-pretsizirana.html", "text": "Моето решение е Желяз Андреев и другите четирима българи да не бъдат задържани, докато ситуацията не бъде прецизирана. Това каза главният прокурор Сотир Цацаров във връзка с искането за екстрадиране на българския гражданин Желяз Андреев, издирван от САЩ по подозрение за нарушение на търговско ембарго, предаде репортер на Агенция „Фокус“.\r\n„При развитието на фактите и документите до момента и при наличието на изводите, направени на Окръжен съд - Добрич, ние стигнахме до извода, че на този етап Прокуратурата не следва да пристъпва към задържането на лицата. Договорът между България и САЩ, ратифициран през 2008 г., предвижда възможност между Министерството на правосъдието и Държавния департамент на САЩ да се проведат консултации във връзка с работата по отделни случаи с цел ефективно изпълнение на този договор. При това положение единственият механизъм, който считаме, че е възможен с цел да установим всички свои задължения, за да изпълним международно-правните си задължения и да не засягаме правата на българските граждани, е да проведем такива консултации“, каза още Цацаров.\r\nГлавният прокурор обясни, че преди около половин час е изпратил писмо до министъра на правосъдието Цецка Цачева, в което след като излага фактите и мотивите на съда по случая на Желяз Андреев и предлага да бъдат инициирани такива консултации по всеки от петте конкретни случая между двете министерства. „Консултациите би следвало да се проведат на експертно ниво с цел прецизиране на исканията на американската страна и с цел обсъждане на това дали има неотложен случай, който да ни задължава да внесем искане за задържане на тези лица. Дотогава моето решение като главен прокурор е лицата да не бъдат задържани. Длъжни сме да изпълним задълженията, които България има по този договор, но трябва да защитим и правата на българските граждани, така че търсим механизъм, чрез който ситуацията да бъде прецизирана до такава степен, че да не се стигне до необоснована репресивна дейност“, каза още той.\r\nЦветилена СИМЕОНОВА", "date": "2018.04.12", "title": "Главният прокурор Сотир Цацаров: Моето решение е Желяз Андреев и другите четирима българи да не бъдат задържани, докато ситуацията не бъде прецизирана"}
{"url": "http://www.focus-news.net/news/2018/04/12/2510351/pazardzhik-pozhar-e-vazniknal-v-hotelski-kompleks-v-pokrayninite-na-grada.html", "text": "В 13.45 ч. е получен сигнал за възникнал пожар в хотелски комплекс, намиращ се в покрайнините на Пазарджик, съобщи за Радио „Фокус“-Пазарджик Мирослав Стоянов, говорител на ОДМВР-Пазарджик. Незабавно към мястото са насочени общо четири противопожарни автомобила и една автомеханична стълба, заедно с цялата дежурна смяна огнеборци. На място контролът над действията по гасенето е бил поет от директора на РДПБЗН комисар Иван Панайотов. Огънят е обхванал основно покривната конструкция. Предстоят извършване на действия за извършване на оглед и изясняване щетите и причините довели до възникването на пожара.\r\nАлбена ЖИЛЕКОВА", "date": "2018.04.12", "title": "Пазарджик: Пожар е възникнал в хотелски комплекс в покрайнините на града"}
{"url": "http://www.focus-news.net/news/2018/04/12/2510354/izborite-za-prezident-na-azerbaydzhan-byaha-prosledeni-ot-okolo-20-balgarski-nablyudateli-sred-koito-chlenove-na-44-toto-narodno-sabranie-na-republika-balgariya.html", "text": "От 5 332 817 избиратели в изборите участваха 3 962 123 души и активността на президентските избори състави 74.30%. Това съобщиха от пресцентъра на Посолството на Азербайджан. Изборите, проведени в 5 641 избирателни пункта в 125 избирателни окръга безпрепятствено са наблюдавани от 60 000 местни и международни наблюдатели. С цел наблюдаване на президентските избори, в това число и водещите световни СМИ, в Азербайджан пристигнаха 118 чуждестранни журналиста. Централната избирателна комисия на Република Азербайджан осигури възможност процесът на гласуването да се наблюдава непосредствено в режим “online”, като бяха установени 1000 уеб-камери.\r\n894-те международни наблюдатели (в това число и от Република България), които наблюдаваха президентските избори, са представители на 59 държави и 61 международни организация. Изборите бяха проследени от около 20 български наблюдатели, включително членове на 44-тото Народно събрание на Република България, представляващи различни политически партии, и представители на сдружение “Гражданска инициатива за свободни и демократични избори” (ГИСДИ). В изявленията пред местната и международната преса международните наблюдатели съобщиха, че президентските избори са организирани на високо ниво и се провеждат в прозрачни и демократични условия в съответствие с международните стандарти.\r\nСпоред официалната информация на Централната избирателна комисия на Република Азербайджан в резултат на гласуването президентът на Република Азербайджан Илхам Алиев с 86.03% от гласовете е на първо място сред осемте кандидати. След като бяха известни резултатите от изборите президентът Илхам Алиев направи изявление към народа и му изрази благодарността си за проявеното отново доверие, отбелязвайки, че в името на успешното развитие на Република Азербайджан като държавен глава през последните 15 години води вътрешна и външна политика, в центъра на която винаги е бил гражданин на Азербайджан, неговите проблеми, неговите грижи и неговото благополучие и обеща, че през следващите 7 години ще продължи политическия курс, насочен към стабилност, сигурност, развитие и прогрес в бъдещата дейност.\r\nИзвънредният и пълномощен посланик на Република Азербайджан в България д-р Наргиз Гурбанова коментира: \"Високата подкрепа на азербайджанските избиратели е логичният резултат от лидерството на Илхам Алиев, успешното демократично развитие и социално-икономическия прогрес на нашата страна под неговото ръководство през последните 15 години и нарастващото влияние на страната на международна сцена. Трансрегионалните енергийни и транспортни проекти, реализирани от Азербайджан, допринесоха не само за просперитета на Азербайджан, но и за социално-икономическото развитие на съседните страни и откриха нови възможности за взаимноизгодно регионално сътрудничество. Винаги надежден партньор в международните отношения, Азербайджан ще продължи своята политика на интеграция в световната общност и ще продължи да развива сътрудничеството си с международните си партньори, включително с Република България и Европейския съюз, които са стратегически му партньори в рамките на този политически курс. Това ме прави убеден оптимист за бъдещето на сътрудничеството между Азербайджан и България, което наистина има голям потенциал за развитие\".", "date": "2018.04.12", "title": "Изборите за президент на Азербайджан бяха проследени от около 20 български наблюдатели, сред които членове на 44-тото Народно събрание на Република България"}
{"url": "http://www.focus-news.net/news/2018/04/12/2510352/zam-ministar-oleg-petkov-balgarskoto-predsedatelstvoto-na-saveta-na-evropeyskiya-sayuz-si-e-postavilo-yasna-tsel-da-raboti-za-interesite-na-500-te-miliona-grazhdani-na-es.html", "text": "Българското председателството на Съвета на Европейския съюз (ЕС) си е поставило ясна цел – да е отворено за гражданите и да работи за интересите на 500-те милиона граждани на Европейския съюз. Това заяви заместник-министърът за Българското председателство на Съвета на ЕС Олег Петков, който е във Велико Търново за провеждането на заседание на генералните секретари и директори на асоциациите-членки на Съвета на Европейските общини и региони, предаде репортер на Радио „Фокус“ – Велико Търново. По думите му България успява о да положи стабилни основи за дебат относно следващата годишна финансова рамка и за запазването на кохезионната политика, които са от определящо значение за бъдещето на Европа. \r\n„В рамките на настоящия мандат институциите в Европейския съюз имат високи очаквания към българското председателство по отношение на много от значими законодателни инициативи. Тези предизвикателства сме заложили в програма на България за председателството на Съвета на ЕС . Заложили сме четири  основни приоритета. Първият е поставен на бъдещето на Европа и младите хора. Вторият ни приоритет е европейската перспектива и свързаност на Западните Балканите. Третият наш приоритет е сигурна и стабилна Европа. Четвъртия ни приоритет е дигитална икономика и уменията нужни за бъдещето“, посочи Олег Петков. Той допълни, че сред основните теми на българското председателство е продължаването на дебата за новата многогодишна финансова рамка. В календара на българското председателство се предвижда провеждане на конференция на високо ниво на 8 юни в София. Тя е посветена на кохезионната политика. По думите на Олег Петков дискусиите ще са насочени към нейното бъдеще, връзките и с многогодишната финансова рамка и разглеждане на политиката за сближаване през призмата на регионите. В дневния ред стоят въпросите за обхвата и приоритетите на бъдещата кохезионна политика, необходимостта от опростяване на законодателството, правилата и процедурите и връзката със структурните реформи. \r\n„За всички нас е ясно че кохезионната политика е основа за дългосрочни инвестиции в растеж, заетост и балансирано териториално развитие на Съюза. В този дебат гласът на европейските общини и региони е от определящо значение. Темата се обсъжда на всички нива в ЕС и в страната ни, защото тя е важна за развитието на регионите и за гражданите“, допълни Олег Петков.\r\nНадежда КРЪСТЕВА", "date": "2018.04.12", "title": "Зам.-министър Олег Петков: Българското председателството на Съвета на Европейския съюз си е поставило ясна цел – да работи за интересите на 500-те милиона граждани на ЕС"}
{"url": "http://www.focus-news.net/news/2018/04/12/2510356/plovdiv-natovareno-e-dvizhenieto-na-teritoriyata-na-grada.html", "text": "Натоварено е движението на територията на град Пловдив. Това каза за Радио „Фокус“ – Пловдив дежурен от Областно пътно управление. Задръствания се образуват по централните булеварди „Цар Борис III Обединител“, „Шести септември“, „Христо Ботев“, както и по входно-изходните артерии на града. Заради ремонтни дейности до 14 април ще остане затворено източното платно на бул. „Руски“ в Пловдив. По тази причина маршрутът на 7 автобусни линии е променен.\r\nПътищата в Пловдивска област са сухи и нормално проходими. Временно движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Движението по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Трафикът в участъка ще се контролира от светофарна уредба до 26 април. До 14 май движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Проходът Троян-Кърнаре е отворен за движение на всички моторни превозни средства.\r\nВесела КРЪСТЕВА", "date": "2018.04.12", "title": "Пловдив: Натоварено е движението на територията на града"}
{"url": "http://www.focus-news.net/news/2018/04/12/2510346/angela-merkel-germaniya-nyama-da-uchastva-vav-vazmozhna-voenna-operatsiya-v-siriya.html", "text": "Германия няма да участва във възможни въздушни удари по Сирия, заяви канцлерът на страната Ангела Меркел в четвъртък, цитирана от Anadolu Agency.\r\nВ хода на взаимна пресконференция с датския премиер в Берлин, Меркел заяви че Германия следи отблизо действията на САЩ и Франция след предполагаемата химическа атака в сирийския район Източна Гута.\r\n„Искам да подчертая, че все още не сме взели решение“, заяви тя, като добави, че в четвъртък е провела телефонен разговор с френския президент Еманюел Макрон.\r\n„Германия няма да участва в евентуални военни операции, но ще подкрепи всяко усилие, което подчертава, че употребата на химическо оръжие просто не е приемлива“, добави германският канцлер.\r\nОсвен това Меркел увери, че ФРГ ще продължи да подкрепя всички усилия в Съвета за сигурност на ООН и работата на Организацията за забрана на химическите оръжия (ОЗХО) за разследване на химическите атаки в Сирия.\r\nПревод и редакция:", "date": "2018.04.12", "title": "Ангела Меркел: Германия няма да участва във възможна военна операция в Сирия"}
{"url": "http://www.focus-news.net/news/2018/04/12/2510361/pazardzhik-natovareno-e-dvizhenieto-po-vhodno-izhodnite-arterii-i-po-okolovrastniya-pat-na-grada.html", "text": "Натоварено е движението по входно-изходните артерии и по околовръстния път на Пазарджик в края на работния ден, предаде репортер на Радио „Фокус“ – Пазарджик. Струпване на автомобили има в района на гарата, както и на двете кръгови кръстовища при моста на река Марица в посока Белово и Пещера. Натоварен е трафика и в района на Кооперативния пазар. Пътните настилки са сухи.\r\nАлбена ЖИЛЕКОВА", "date": "2018.04.12", "title": "Пазарджик: Натоварено е движението по входно-изходните артерии и по околовръстния път на града"}
{"url": "http://www.focus-news.net/news/2018/04/12/2510359/sliven-kmetat-stefan-radev-prisastva-na-otkrivaneto-na-izlozhba-v-sadebnata-palata.html", "text": "Изложба „Под егидата на Темида“ беше открита във фоайето на втори етаж на Съдебната палата в Сливен. Тя се осъществява съвместно от Регионалния исторически музей и Окръжния съд. Това съобщиха от пресцентъра на Община Сливен. Експонатите са свързани с началото на правораздаването в град Сливен до Втората световна война. Представени са първите магистрати и съдебни актове от този период. Сред експонатите е и Отличителен знак на мирови съдия от Източна Румелия от 1880 г.\r\nНа откриването на изложбата присъства кметът Стефан Радев. Сред гостите на откриването бяха още председателят на Общински съвет- Сливен Димитър Митев, заместник- областният управител Димитринка Петкова, председателят на Административния съд Слав Бакалов, административният ръководител на Окръжна прокуратура Пламен Стефанов, директорът на ТД на ДАНС Николай Чиликов, съдии, прокурори, адвокати.\r\nТова е втората изложба, която се подрежда във фоайето на Окръжен съд- Сливен. „За нас е удоволствие отново да бъдем домакин и съорганизатор на една такава прекрасна инициатива“, заяви заместник- председателят на Окръжен съд- Сливен Мартин Данчев. Той благодари на Регионалния исторически музей за възможността както магистратите, така и хората , които посещават Съдебната палата , да се запознаят с експонатите.\r\nИзложбата се откри в навечерието 16 април - Ден на конституцията, когато своя професионален празник отбелязват юристите.\r\nПред гостите със свои танци се представиха деца и младежи от Клуб по спортни танци „Сливен“, с ръководител Цанка Иванова.", "date": "2018.04.12", "title": "Сливен: Кметът Стефан Радев присъства на откриването на изложба в Съдебната палата"}
{"url": "http://www.focus-news.net/news/2018/04/12/2510360/kmetat-na-sofiya-yordanka-fandakova-shte-uchastva-v-konferentsiya-na-tema-biznes-sofiya-2018-digitalen-horizont.html", "text": "Ползите и възможностите за българския бизнес от въвеждането на единния цифров пазар, привличане на преки чуждестранни инвестиции, предизвикателствата при намирането на кадри и възможностите за развитие на предприемачеството в София – това са темите, които ще бъдат коментирани на конференцията „Бизнес София 2018 - дигитален хоризонт“. Това съобщиха от пресцентъра на Столична община. Тя се организира от Столичната общинска агенция за приватизация и инвестиции като част от участието на Столичната община в събитията на Българското председателство на ЕС. Конференцията започва от 10.00 часа на 13 април 2018 година в зала 42 на НДК.\r\nСпециални лектори на конференцията ще са кметът на София Йорданка Фандъкова, еврокомисар Мария Габриел, евродепутатът Андрей Новаков, министърът на труда и социалната политика Бисер Петков и Ираван Хира, генерален директор на Хюлет Пакард за България.\r\nВ конференцията ще вземат участие компании от топ на 100 на бизнеса в София, стартиращи компании, представители на работодателите и на браншовите организации.", "date": "2018.04.12", "title": "Кметът на София Йорданка Фандъкова ще участва в конференция на тема „Бизнес София 2018 - дигитален хоризонт“"}
{"url": "http://www.focus-news.net/news/2018/04/12/2510357/prezidentat-rumen-radev-balgariya-e-gotova-da-zadalbochi-satrudnichestvo-si-s-bosna-i-hertsegovina-v-oblastta-na-otbranata-i-sigurnostta.html", "text": "България е готова да задълбочи сътрудничеството си с Босна и Херцеговина в областта на отбраната и сферата на сигурността с оглед на евроатлантическата перспектива на Сараево. Това заяви президентът Румен Радев по време на срещата си на „Дондуков“ 2 с председателстващия Съвета на министрите на Босна и Херцеговина Денис Звиздич, съобщиха от прессекретариата на държавния глава. Страната ни извървя важен път, за да усвои високите стандарти на НАТО и можем да споделим опита си, заяви държавният глава и подчерта, че България разработва каталог на възможностите за образование, квалификация и обучение у нас в сферата на сигурността и отбраната, от които може да се възползва Босна и Херцеговина. \r\nБългарският президент призова Босна и Херцеговина да запази импулса за реформи особено в сферата на върховенството на закона, в административната реформа, социално-икономическата област. „Важно е да продължим сътрудничеството в сферата на правосъдието и вътрешния ред, защото само със съвместни усилия можем да се противопоставим на трансграничната престъпност, религиозната радикализация и тероризма“, заяви Румен Радев. Президентът приветства усилията на Босна и Херцеговина за постигане на напредък в процеса на европейска интеграция и за получаване на статут на страна-кандидатстваща за пълноправно членство в Европейския съюз. „Надявам се до края на българското европредседателство да получите желания отговор. България положи големи усилия да върне във фокуса на Европа европейската перспектива на Западните Балкани, който е един от приоритетите на българското председателство“, заяви държавният глава.   \r\nРумен Радев и Денис Звиздич бяха единодушни, че в икономическото сътрудничество между двете страни има много неизползвани възможности. „Стокообменът, който е около 150 милиона евро годишно, е все още далеч от потенциала\", заяви държавният глава. „Република България e първата държава, която през 1992 г. призна независима и суверенна Босна и Херцеговина, и оттогава до сега продължаваме да подкрепяме вашите усилия и развитието на двустранните ни отношения\", заяви Румен Радев.   \r\n„Смятам, че всички граждани на Босна и Херецеговина високо ценят факта, че България е първата страна, признала независимостта ни, а 26 години по-късно държавата ви отново играе важна роля за развитието ни предвид приоритета на българското председателство на Съвета на ЕС за евроинтеграцията на Западните Балкани\", заяви Звиздич. По думите му европейската перспектива е важна с оглед на стабилността и мира в региона. „Без нея процесите в Западните Балкани са трудно предвидими“, посочи председателстващият Съвета на министрите на Босна и Херцеговина. Звиздич изрази надежда до началoто на следващата година страната му да получи статут на държава кандидат за еврочленство.", "date": "2018.04.12", "title": "Президентът Румен Радев: България е готова да задълбочи сътрудничество си с Босна и Херцеговина в областта на отбраната и сигурността"}
{"url": "http://www.focus-news.net/news/2018/04/12/2510358/aleksey-pushkov-vazmozhniyat-amerikanski-udar-po-siriya-e-chisto-imidzhova-istoriya-na-donald-tramp.html", "text": "Ръководителят на временната комисия на руския Съвет на Федерация по информационната политика и взаимодействието с медиите Алексей Пушков изрази мнение, че САЩ може да нанесат военен удар по Сирия, но го определи като абсолютно безсмислен, а самото заявление за такава възможност, според него, че „чисто имиджова история“ на президента на САЩ Доналд Тръмп, предава ТАСС.\r\n„Това е поза. Това действие няма никакъв смисъл, освен да се демонстрира, че Тръмп е силен президенти че той остава лидер на „свободния свят“. На везните са поставени две несъпоставими неща: позата на силен лидер и опасността от военен конфликт между Русия и САЩ. Заради това позиране може да започне опасен процес“, заяви Пушков в четвъртък в хода на среща с представители на Асоциацията на международните кореспонденти в Съвета на Федерацията.\r\n„Това, разбира се, е Тръмп. Той може утре да каже, че нищо няма да се случи, но това ще бъде странно. Мисля си, че такъв удар (на САЩ по Сирия) ще бъде нанесен“ – отбеляза сенаторът, като добави, че се отнася сериозно към „туита“ на Тръмп за „умните ракети“, на първо място, защото преди една година се е случил прецедент, когато САЩ нанесоха удар по авиобазата „Шайрат“, а на второ, защото в момента от американския държавен глава изискват по-сериозни действия в Сирия.\r\nПушков е уверен, че САЩ не могат да обърнат или променят хода на военните действия в близкоизточната страна, без да изпратят няколко десетки хиляди американски войници. „Ходът на военните действия, според мен, е предопределен. Даже в случай на американски удар, това няма да промени разположението на силите в Сирия“, смята руският депутат. Според мнението на Пушков, ако целта на САЩ е да сплашат Русия, то и това няма да се удаде на Вашингтон.\r\nПревод и редакция:", "date": "2018.04.12", "title": "Алексей Пушков: Възможният американски удар по Сирия е „чисто имиджова история“ на Доналд Тръмп"}
{"url": "http://www.focus-news.net/news/2018/04/12/2510350/afp-velikobritaniya-svika-zasedanie-na-ss-na-oon-za-obsabzhdane-izlezliya-doklad-na-ozho-po-sluchaya-skripal.html", "text": "От Великобритания заявиха в четвъртък, че са поискали свикване на извънредно заседание на Съвета за сигурност на ООН за обсъждане на резултатите от разследването на Организацията за забрана на химическото оръжие (ОЗХО) по случая „Скрипал“, предава AFP.\r\nСпоред разсекретеното резюме, публикувано от ОЗХО, разследващият екип на службата е установил, че семейство Скрипал действително са отровени с нервно-паралитично вещество, но не е успял да установи неговия произход.\r\nЗаседанието на СС трябва да се проведе следващата седмица, както твърдят от британското постоянно представителство в Световната организация.\r\nПо-рано стана ясно, че на 18 април ще се проведе заседание на изпълнителния съвет на ОЗХО във връзка с доклада.\r\nПревод и редакция:", "date": "2018.04.12", "title": "AFP: Великобритания свика заседание на СС на ООН за обсъбждане излезлия доклад на ОЗХО по случая Скрипал"}
{"url": "http://www.focus-news.net/news/2018/04/12/2510353/emanyuel-makron-frantsiya-ima-dokazatelstva-za-upotrebata-na-himichesko-orazhie-ot-siriyskoto-pravitelstvo.html", "text": "Франция има доказателства, че сирийското правителство е провело химическа атака миналата седмица и ще реши дали да предприеме ответни действия, когато цялата необходима информация бъде събрана, заяви президентът на страната Еманюел Макрон в четвъртък, предава Reuters.\r\n„Имаме доказателства, че миналата седмица, преди 10 дни, са били използвани химически оръжия, по-конкретно хлор и те са използвани от режима на (сирийския президент) Башар Асад“, заяви Макрон, без да дава детайли какви са доказателствата или от къде са набавени.\r\n„Нашите екипи работят по случая цяла седмица и ще трябва да обсъдим как да процедираме по-нататък, но това ще се случи, когато преценим, че ще е най-полезно и ефективно“,  обясни френският президент пред местния телевизионен канал TF1, отговаряйки на въпрос дали е премината червена линия. \r\nПревод и редакция:", "date": "2018.04.12", "title": "Еманюел Макрон: Франция има доказателства за употребата на химическо оръжие от сирийското правителство"}
{"url": "http://www.focus-news.net/news/2018/04/12/2510365/ministar-nikolina-angelkova-146-e-rastat-na-prihodite-ot-noshtuvki-za-parvite-dva-mesetsa-na-2018-g.html", "text": "14.6% е ръстът на приходите от нощувки за първите два месеца на 2018 г. Данните затвърждават повишено търсене на по-висококатегорийни хотели. Това коментира министър Николина Ангелкова, съобщиха от пресцентъра на Министерство на туризма.   \r\nС 14.6% са нараснали приходите от нощувки на туристи в местата за настаняване с 10 и повече легла през първите два месеца на 2018 г. спрямо същия период година по-рано. Общо през януари и февруари постъпленията от нощувки достигат над 100 млн. лв., като за същите месеци на миналата година са били близо 87.5 млн. лв. Това стана ясно след анализ на данните на Националния статистически институт за февруари, публикувани днес. Приходите от нощувки на българи са повече от 43.5 млн. лв. и нарастват с 10.9%. Увеличение от 17.6% бележат постъпленията от нощувки за от чужденци за първите два месеца на 2018 г. и достигат 56.6 млн. лв.  \r\nОбщият брой на реализираните нощувки в България е близо 1.85 млн., като се отбелязва ръст от 8.2%. От тях близо 875 хил. са осъществени от чужденци, а около 975 хил. – от българи. Ръстът е съответно от 11.3% и 5.5%. \r\n„Показателен е фактът, че увеличението в постъпленията от нощувките изпреварва нарастването на пренощувалите лица и ръста в броя нощувки\", коментира министърът на туризма Николина Ангелкова. Това потвърждава тенденцията, че посетителите предпочитат по-висок клас места за настаняване, тоест фактът, че у нас идват по-висок клас туристи говори за повишаване на качеството на туристическия продукт в страната. \r\nОбщо пренощувалите лица в места за настаняване са малко над 762 хил., като се увеличават със 6.5% спрямо януари и февруари година по-рано. По данни на НСИ само за февруари 72% от чужденците са отседнали в 4 и 5-звездни хотели. Тяхната обща заетост е 44.8% за месеца и е най-висока сред всички места за настаняване. От българите - над 35.9% са избрали висок клас хотели. \r\nПрез 2017 г. общо реализираните нощувки в категоризираните места за настаняване с 10 и повече легла в цялата страна са повече от 26 млн. и се увеличават с 3.4% в сравнение с година по-рано. В това число българите са с над 8.948 нощувки, а тези на чужденците надвишават 17 млн. и са с 5.9% повече спрямо 2016 г.", "date": "2018.04.12", "title": "Министър Николина Ангелкова: 14.6% е ръстът на приходите от нощувки за първите два месеца на 2018 г."}
{"url": "http://www.focus-news.net/news/2018/04/12/2510362/kmetat-na-svishtov-gencho-genchev-550-000-leva-sa-zadalzheniyata-na-mbal-d-r-dimitar-pavlovich-kam-momenta.html", "text": "550 000 лева са задълженията на МБАЛ „Д-р Димитър Павлович“ – Свищов към момента. Това съобщи пред журбалисти кметът на Свищов Генчо Генчев, предаде репортер на Радио „Фокус“ – Велико Търново. Генчев посочи, че приходите за два месец на лечебното заведение са около 90 – 1000 лева, а само разходите за заплати 140-150 000 лева. През миналата година надзорният съвет е увеличил лимита за дейностите на лечебното заведение от 127 000 на 140 000 лева, но той не е бил запълнен. \r\n„Затъваме. Болницата е в колапс. Основният ни проблем обаче е липсата на връзка между пациентите и лекарите. Имаме и съвестни лекари, но доверието към лечебното заведение е изключително нарушено. В здравната системата има слабости относно общинските болници. Те са оставени буквално на  автопилот, но когато ние от вътре не показваме, че сме готови да се променим, че сме готови да работим, няма как да станат нещата. Процесът е взаимен – отношенията пациент-лекар и лекар-пациент. Това е основният проблем в нашето лечебно заведение. Мениджмънтът на лечебното заведение е сгрешен. Трябва да има компромиси, но там, където е необходимо, да има и здрава ръка“, посочи Генчев. \r\nТой допълни, че друг основен проблем на свищовската болница е обезпечаването с кадри. По думите му в момента всички отделения са окомплектовани, но работят „на ръба“ с минимум специалисти. Кметът съобщи, че е изготвена нова концепция за управлението на МБАЛ „Д-р Димитър Павлович“ от новия му управител д-р Пламен Пелов. „Надявам се, с встъпването в длъжност на новия управител д-р Пламен Пелов, да има  оптимизация. Харесва ми, че той е временен управител, защото има хъс да покаже, че лечебното заведение може да постигне добри резултати и да се преструктурира“, посочи Генчо Генчев.\r\nНадежда КРЪСТЕВА", "date": "2018.04.12", "title": "Кметът на Свищов Генчо Генчев: 550 000 лева са задълженията на МБАЛ „Д-р Димитър Павлович“ към момента"}
{"url": "http://www.focus-news.net/news/2018/04/12/2510363/smolyan-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурите са положителни. Продължава работата по пътя квартал Устово – Смолян, където движението остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра. Мястото е сигнализирано с пътни знаци, а дейностите се очаква да приключат утре в 17.00 часа. В Смолян автомобилният трафик е по-интензивен по централните улици и входно-изходните артерии на града. През деня не са получавани сигнали за инциденти по пътищата в областта.\r\nДвижението по пътя Проглед – Пампорово, на 2,5 км след разклона, се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем, като движението по двете направления е по-интензивно.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nНели ГЕРГЬОВСКА", "date": "2018.04.12", "title": "Смолян: Нормално проходими са пътищата в областта"}
{"url": "http://www.focus-news.net/news/2018/04/12/2510366/pozharat-kray-avtomagistrala-struma-e-ustanoven-na-teritoriyata-na-oblast-pernik.html", "text": "Пожарът около автомагистрала „Струма” е установен на територията на област Перник. Това съобщиха за Радио „Фокус” – Кюстендил от Регионална дирекция „Пожарна безопасност и защитна на населението” – Кюстендил. Извършен е обход на цялото трасе на автомагистралата в областта, пожарът е установен на територията на област Перник, далеч от самата автомагистрала. Сигналът е изпратен към съответната противопожарна служба.\r\nВенцеслав ИЛЧЕВ", "date": "2018.04.12", "title": "Пожарът край автомагистрала „Струма” е установен на територията на област Перник"}
{"url": "http://www.focus-news.net/news/2018/04/12/2510369/protothema-amerikanski-razuznavatelni-samoleti-sa-katsnali-na-ostrov-krit.html", "text": "Американски разузнавателни самолети са кацнали на летището в главния град на гръцкия остров Крит – Ираклион, предава електронното издание на гръцкия вестник Protothema, като коментира, че това е в резултат от повишилото се напрежение в Сирия.\r\nСамолетите MC-12S EMARSS and MC-12W Liberty, както посочва изданието, са били използвани от американските ВС в мисиите в Афганистан и Ирак.\r\nСамолетът  Enhanced Medium Altitude Reconnaissance and Surveillance System (EMARSS-S) е оборудван с прибори за прихващане на сигнали и чрез тях могат да бъдат подслушвани комуникациите на врага, а освен това летателният апарат може да записва видео през деня и нощта.\r\nПревод и редакция:", "date": "2018.04.12", "title": "Protothema: Американски разузнавателни самолети са кацнали на остров Крит"}
{"url": "http://www.focus-news.net/news/2018/04/12/2510370/aktsenti-v-sutreshniya-blok-dobro-utro-balgariya-po-radio-fokus-na-13-april.html", "text": "Каква ще бъде съдбата на Желяз Андреев, чиято екстрадиция поискаха САЩ? Кой ще изчисти различията между българската и американска правна система и каква е тежката дума на международното право по казуса? Отговорите ще потърсим в сутрешния блок „Добро утро, България“ по Радио „Фокус“ с доц. д-р Диана Маринова, преподавател в Катедра \"Международно право и право на ЕС\" в УНСС. Ще насочим внимание и към крехките отношения между Вашингтон и Москва, отношения, които винаги са били нестабилни, но днес като че ли те са в най-студената, а и опасна точка. Последствията след евентуалното химическо нападение в Сирия са на път да ескалират мащабно. Кой е най-страшният сценарии, за който светът трябва да бъде готов? Има ли начин ескалацията на кризата да бъде потушена или отношенията са достигнали граница, от която връщане няма? Тези и още въпроси ще коментираме с експерта по сигурност проф. Димитър Йончев. Повече от година Община Хасково се бори да реши проблема с негодната за пиене вода. Къде може да се търси решението и кога ще дойдат добрите новини за гражданите на града ще попитаме кмета на Хасково Добри Беливанов. В минутите след 9.00 часа колегата Тони Михайлов от Радио „Фокус“ - Пловдив ще ни разкаже повече за фестивала на уличното изкуство „Брилянтин’2018”. Венцеслав Илчев от Радио „Фокус“ - Кюстендил пък ще ни разкрие повече за любопитната изложба, носеща името „Новите майстори в Париж“. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.04.12", "title": "Акценти в сутрешния блок „Добро утро, България“ по Радио „Фокус“ на 13 април"}
{"url": "http://www.focus-news.net/news/2018/04/12/2510373/predsedatelyat-na-komisiyata-po-vanshna-politika-dzhema-grozdanova-se-sreshtna-s-predsedatelya-na-saveta-na-ministrite-na-bosna-i-hertsegovina-denis-zvizdich.html", "text": "Председателят на Комисията по външна политика Джема Грозданова се срещна днес с председателя на Съвета на министрите на Босна и Херцеговина Денис Звиздич. Това съобщиха от пресцентъра на Народното събрание. Те обсъдиха европейската перспектива на Босна и Херцеговина и актуалната политическа ситуация в страната. На разговора присъстваха посланикът на Босна и Херцеговина в България Радомир Богданович и българският посланик в Босна и Херцеговина Августина Цветкова.  \r\n„България изведе като приоритет темата за Западните Балкани в дневния ред на Европейския съюз по време на Българското председателство на Съвета на ЕС и в тази връзка е положително, че стратегията за Западните Балкани обхваща всички страни“, отбеляза Джема Грозданова. Председателят на Комисията по външна политика поздрави гостите с предаването на въпросника на Европейската комисия и изрази надежда, че страната ще получи статут на кандидат-член на ЕС до края на годината.  \r\nНа свой ред Денис Звиздич изрази увереност, че сътрудничеството между двете страни ще продължи да бъде все така активно и благодари за усилията на България за поставяне на темата за интеграцията на Западните Балкани на преден план в дневния ред на ЕС. „Ако Европа желае да се запазят мирът и стабилността на Балканите, европейската перспектива следва да остане жива“, подчерта Денис Звиздич. Председателят на Съвета на министрите на Босна и Херцеговина посочи, че е важно пътят към помирение между политическите сили в страната да бъде извървян, за да се постигне реален напредък в процеса на реформите. Като важна предпоставка в този процес бе изведено приемането на промените в Избирателния закон. Той посочи, че европейската перспектива трябва да остане валидна за всички страни от Западните Балкани, но и да не се допуска нито една от тях да възпрепятства този процес. \r\nДвете страни изразиха надежда, че участниците в срещата на върха ЕС - Западни Балкани през месец май в София ще се обединят за приемането на заключения, които да очертаят насоките на развитие на европейската перспектива конкретно за всяка държава от региона.", "date": "2018.04.12", "title": "Председателят на Комисията по външна политика Джема Грозданова се срещна с председателя на Съвета на министрите на Босна и Херцеговина Денис Звиздич"}
{"url": "http://www.focus-news.net/news/2018/04/12/2510372/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: движението от км 106+100 до км 106+000 посока Бургас се осъществява в една лента поради аварийно запълване на появили се деформации на пътната настилка с топла асфалтова смес. Срок до 13.04.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 14.04.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.           \r\nАМ „Хемус“: \r\nОбласт София: Движението по АМ \"Хемус\" в тунел \"Топли дол\" посока София се осъществява в една лента поради ремонтни дейности на осветителната и светофарната уредби в активната лента на лявата тръба. Движението се извършва в изпреварващата лента. Срок 13.04.2018 г.\r\nОбласт Шумен: движението от км 375+000 до км 373+000 в посока Варна се осъществява в една лента спрямо създадената организация поради ремонтни дейности на асфалтовата настилка. Срок до 13.04.2018 г.\r\nОбласт Варна: Движението от км 376+000 до км 380+000 посока Варна се осъществява с повишено внимание поради почистване на облицован окоп. Движение в свободната лента. Срок до 13.04.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nОбласт Благоевград: Движението от км 388+897 до км 389+244 /кривия тунел/ се извършва в една лента за движение, поради извършване на проучвателно -проектантски работи. Движението на МПС се осъществява съгласно поставените пътни знаци и се регулира от сигналисти. Срок от 22:00 часа на 11.04.2018 г. до 05:00 часа на 17.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 13.04.2018 г.\r\nОбласт Варна: Движението по път Девня – Варна от км 175+000 до км 186+000 се осъществява с повишено внимание спрямо поставената сигнализация поради частични ремонти дейности на асфалтовата настилка. Срок до 13.04.2018 г.\r\nобласт Русе: р-н Червена вода – р-н Щръклево от км 12+250 до км 17+000 –ремонтни дейности на пътните банкети. Движението е в една лента се регулира от сигналисти. Срок до 14.04.2018 г. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\nОбласт Плевен: Ограничено движението по път І-3 Плевен – Луковит (обход гр. Долни Дъбник) от км 101+000 до км 106+000 поради ремонтни дейности. \r\nОбходен маршрут: през гр.Долни Дъбник. Срок до 13.04.2018 г.                                                                         \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nобласт Кюстендил:  Движение с повишено внимание в участъка „Цървеняно- Граница ОПУ Перник” от км 37+500 до км  42+480 поради извършване на ремонтни дейности: частични ремонтни дейности на асфалтовата настилка. Сигнализирано с пътни знаци. Срок до 18.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: Движение в една лента в участъка Окоп – Елхово от км 287+400 до км 287+800 поради ремонтни дейности на асфалтовата настилка. Срок до 13.04.2018 г.; Движение в една лента в участъка Зимница – Могила  от  км 247+000 до км 252+000, поради ремонтни дейности по пътната настилка. Срок до 13.04.20418 г.; област Силистра: разклон за  Цар Асен – Черковна  от км 31+000 до км 36+000 – частичен ремонт на асфалтовата настилка. Движението на МПС се извършва с повишено внимание в свободната лента. Срок  до 15.04.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- Обзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 13.04.2018 г.;\r\n- движението по път Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\n- движението от км 207+726 до км 212+233 се осъществява в повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 15.04.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Враца – Оряхово в участъка Оходен – Липница се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 13.04.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът  II-44: Движение в една лента по път  II-44: Севлиево - Драгановци  от км 7+331 до км 13+138, поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът  II-44: Движение в една лента по път  II - 44 Драгановци - Габрово от  км 16+970 до км 17+175, поради извършване на ремонт на пътно съоръжение при км 17+075, включващ направа на стоманобетонна плоча , хидроизолация и полагане на нови пластове. Поставена е необходимата пътна сигнализация, Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-2702 Одринци – Ведрина.от км 0+000 до км 9+300 се осъществява с повишено внимание поради частични ремонтни дейности на асфалтовата настилка. Срок до 13.04.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 13.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-507: Движението по път ІІІ-507 Кърджали – Мост от км 0+000 до км 26+000 се осъществява с повишено внимание поради частични ремонтни дейности на асфалтовата настилка. Срок до 13.04.2018 г.\r\nПът III-865 гр.Ардино и с.Бойно от км 32+000 до км 49+500 – ремонтни дейност на асфалтовата настилка. Движение в една лента. Срок до 30.07.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 13.04.2018 г.\r\nПът ІІІ-815: Движението  по път ІІІ-815 Боровци – Г.Геново се осъществява в една лента  поради  почистване на окопи. Движението се регулира от сигналисти. Срок до 13.04.2018 г.\r\nПът ІІІ-8104: Движението по път ІІІ-8104 Замфирово – Стояново се осъществява в една лента поради почистване на окопи. Движението се регулира от сигналисти. Срок до 13.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІIІ-376: Движението по път III-376 Батак – гара Костандово от км 13+000 до км 16+700 се осъществява поетапно в свободната лента поради частични ремонтни дейности на асфалтовата настилка. Срок до 13.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово – гр. Завет от км 31+761 до км 63+249 се осъществява в една лента поради частични ремонтни дейности на асфалтовата настилка. Срок до 13.04.2018 г.\r\nПът II-49: Движението по път II-49 Разград – Кубрат в участъка Каменово – Кубрат от км 64+355 до км 70+260 се осъществява с повишено внимание спрямо поставената сигнализация поради частичен ремонт на асфалтовата настилка. Срок до 13.04.2018 г.\r\nПът II-49: Движение в една лента по път II-49 с. Киченица и път ІІІ-4902 /отклонение за с. Побит камък/ от км 45+000 до км 50+000 – частични ремонти в асфалтовата настилка.  Срок до  20.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът II-23: Русе – Червена вода  от км 0+000 до км 6+000 ремонтни дейности на асфалтовата настилка. Участъка е сигнализиран временно. Срок до 13.04.2018 г. \r\nПът II-51 Копривец – Лом Черковна  от км 16+000 до км 17+000 – ремонтни дейности на пътните банкети. Движението се регулира от сигналисти. Срок до 13.04.2018 г. \r\nПът III-202 Щръклево – Нисово  от км 0+000 до км 12+000 – ремонтни дейности на пътните банкети. Движението се регулира от сигналисти. Срок до 20.04.2018 г. \r\nПът III-2102 Сливо поле – Борисово  от км 0+000 до км 4+000 – ремонтни дейности на асфалтовата настилка. Движението се регулира от сигналисти. Срок до 13.04.2018 г. \r\nПът III-5001:  Две могили – Кацелово от км 0+000 до км 25+550 ремонтни дейности на асфалтовата настилка. Участъка е сигнализиран временно. Срок до 13.04.2018 г. \r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86 Соколовци - р-н Черна, от км 96+000 до км 104+000 с. Соколовци - кв. Устово ще се извършва почистване на облицован окоп и водостоци и от км 110+000 до км 122+237 с. Подвис - р-н Черна ще се извършва почистване на свлачища и срутища. МПС да се движат с повишено внимание в свободната лента, съобразно създадената организация на движение. Срок до 20.04.2018 г. (без събота и неделя).\r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с  повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 16.04.2018 г.\r\nПът ІІІ-866 Смолян – Стойките от км 0+000 до км 12+800 в чертите на гр. Смолян ще се извършва почистване на пътното платно от пясъци. МПС да се движат с повишено внимание в свободната лента, съобразно създадената организация на движение. Срок до 20.04.2018 г. (без събота и неделя).\r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20 м. Участъкът е сигнализиран с пътни знаци. Срок до 13.04.2018 г.\r\nПът III-866: Движението по път III-866 Широка лъка – Девин от км 40+000 до км 50+000 се осъществява с повишено внимание в свободната лента съобразно създадената организация на движение поради оформяне на окопи, почистване на водостоци и подравняване на банкети. Срок до 13.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 /СОП/ Нови Искър-АМ \"Хемус\" от км 6+500 до км 24+000 се осъществява с повишено внимание поради ремонтни дейности на пътната настилка. Срок 16.04.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-55: Младежки дом - с.Пчелиново от км 34+000 до км 40+000 се извършват ремонтни дейности /изчистване на регули/. Движението на МПС се осъществява с повишено внимание. Срок до 13.04.2018 г.\r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 13.04.2018 г.\r\nПът III-5504: Движението по път III-5504 ТЕЦ-3 – с.Обручище от км 8+000 до км 12+000 се осъществява с повишено внимание поради ремонтни дейности на асфалтова настилка и почистване на банкети. Срок до 13.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 13.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \t\r\nПът III-2073: Движение с повишено внимание от км 4+301 до км 9+841 с. Пет могили – м. Горска барака поради профилиране на банкети и от км 3+300 до км 5+614 с. Пет могили - с. Никола Козлево поради ремонтни дейности по асфалтовата настилка. Срок до 13.04.2018 г.\r\nПът III-7003: с. Пристое - гр.Каолиново движение с повишено внимание от км 1+007 до км 4+544 поради профилиране на банкети. Срок до 13.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5303: Движението по път III-5303 при околовръстен път Север на гр. Ямбол от км 2+000 до км 4+800 се осъществява в една лента поради ремонтни дейности на асфалтовата настилка. Срок до 13.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.12", "title": "Актуална пътна обстановка към 17.30 часа"}
{"url": "http://www.focus-news.net/news/2018/04/12/2510374/karel-kral-chez-predlozhenoto-uvelichenie-na-tsenata-na-toka-nyama-vrazka-s-prodazhbata-na-chez.html", "text": "Предложеното увеличение на цената на тока няма връзка с продажбата на ЧЕЗ. Това каза по време на откриване на нов трафопост в Благоевград Карел Крал, регионален мениджър на ЧЕЗ за България, предаде репортер на Радио „Фокус“-Пирин. „Собственикът не подготвя ценовото заявление. То се подготвя от мениджмънта на двете лицензионни дружества. Ние сме изготвили ценовото заявление до КЕВР с най-добри намерения – какви услуги, инвестиции, разходи за поддръжка трябва да се одобрят, за да бъде обезпечена качествена услуга“, посочи още Карел Крал. \r\nПо думите му през миналата година в Благоевград от страна на компанията са инвестирани 5,9 млн. лева, като 4,2 млн. лв. от тях са вложени в обновяване и реконструкция на инфраструктурата, а 1,7 млн. лв. - в нови присъединявания към мрежата. За настоящата година „ЧЕЗ Разпределение“ предвижда в област Благоевград отново да бъдат осъществени мащабни инвестиции, като се очаква те да бъдат в размер на над 5 млн. лв. Карел Крал уточни, че над 2 млн. от предвидените инвестиции са за монтирането на 16 500 електромера с дистанционно обслужване. Използването на системата ще повиши сигурността на мрежата и ще даде възможност за много по-стриктен контрол и по-бързи реакции. \r\n„Бих искал да отбележа, че ако някой си направи труда да извади нашите ценови заявления от минали години, ще види, че те са абсолютно последователни. Няма никаква разлика в ценовите заявления, които са подадени през годините, и почти няма такава и в ценовото заявление, което подадохме тази година. То е подготвено от мениджмънта на двете лицензирани дружества на ЧЕЗ, но никога ценовото заявление не се подава от собственика, който и да е той. Тук според мен се бъркат нещата, защото сега много се говори за някакви проценти. Първо трябва да разберем какъв процес е ценообразуването. Двете лицензирани дружества ще направят сметка какви инвестиции и разходи им трябват и колко трябва да бъдат покрити, като тази сума се разбива в тарифата. Това е първата крачка пазарът да бъде либерализиран. В ръцете на регулатора е това решение. Подготвеното от нас ценово заявление е направено така, както смятаме, че трябва да бъде. Има част от тарифата, която ще бъде увеличена, но има и намаление“, каза също Карел Крал.\r\nЛора КАЛЧЕВА", "date": "2018.04.12", "title": "Карел Крал, ЧЕЗ: Предложеното увеличение на цената на тока няма връзка с продажбата на ЧЕЗ"}
{"url": "http://www.focus-news.net/news/2018/04/12/2510371/mvr-otstranen-e-tehnicheskiyat-problem-koyto-zatrudnyavashe-preminavaneto-po-granichnite-punktove.html", "text": "Отстранен е техническият проблем, който затрудняваше преминаването по граничните пунктове. Това съобщиха от МВР. Tехническото затруднение е преодоляно към 13.30 часа.\r\nМалко след 9.00 часа бе съобщено за възникнал технически проблем, който възпрепятства работата на граничните контролно-пропускателни пунктове и на секторите „Пътна полиция“ в страната.", "date": "2018.04.12", "title": "МВР: Отстранен е техническият проблем, който затрудняваше преминаването по граничните пунктове"}
{"url": "http://www.focus-news.net/news/2018/04/12/2510375/sliven-dvizhenieto-po-patishtata-v-oblastta-e-intenzivno.html", "text": "Движението по пътищата в област Сливен е интензивно, съобщиха от Областно пътно управление-Сливен. Пътищата са сухи и нормално проходими.\r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец и път II-53 Стара река-Сливен. Няма други въведени ограничения за пътуващите в областта.", "date": "2018.04.12", "title": "Сливен: Движението по пътищата в областта е интензивно"}
{"url": "http://www.focus-news.net/news/2018/04/12/2510376/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на Сирия Башар Асад отправи предупреждения, че заплахите за военни действия на Запада в отговор на предполагаемата химическа атака в град Дума може единствено да доведат до по-голям хаос в региона, предава AFP.\r\n„Тези думи и всички възможни действия ще допринесат само за по-нататъшна дестабилизация в региона\", алармира Асад.\r\n*** Мерал Узеири Ферати от Демократическата партия на албанците (ДПА) и Реджеп Мемеди от БЕСА са двамата народни представители, които гласуваха с „въздържал се“ в първия вот на недоверие на правителството на Зоран Заев (СДСМ), отбелязва македонската електронна медия „Независен“. Други двама депутата на БЕСА са гласували „против“ инициативата, внесена от опозиционната ВМРО-ДПМНЕ. \r\nЗиядин Села, председател на „Алианс за албанците, не е гласувал. \r\nДвама депутати от Социалистическа партия на Македония (СПМ) - Люпчо Димовски и Стоян Миланов – са гласували в подкрепа на вота на недоверие, а лидерът им Владанка Авирович не присъстваше на гласуването. \r\nОбщо 40 депутати от коалицията на ВМРО-ДПМНЕ гласуваха „за“ вота на недоверие към правителството, а 62-ма от управляващото мнозинство подкрепиха кабинета на Зоран Заев.\r\n*** Организацията за забрана на химически оръжия (ОЗХО) потвърди констатациите на Великобритания, че нервният агент, използван за отравянето в Солзбъри на бившия офицер от Главното разузнавателно управление (ГРУ) Сергей Скрипал и дъщеря му Юлия идва от Русия, предава AFP. \r\nПробите, изследвани от ОЗХО, „потвърждават констатациите на Обединеното кралство, свързани с идентичността на токсичния химикал\", се казва в обобщение на доклада на базираната в Хага организация, публикуван в Лондон.\r\nОЗХО обаче не направи никаква оценка за това кой е отговорен за инцидента от 4 март. Не бе посочено и името на използваното вещество. Съответната информация  ще бъде публикувана в класифициран доклад.\r\n*** Великобритания свика заседание на Изпълнителния съвет на Организацията за забрана на химическите оръжия (OЗХО), след като органът представи доклад, потвърждаващ констатациите на Лондон относно идентичността на нервния агент, използван за отравянето в Солзбъри на бившия офицер от Главното разузнавателно управление (ГРУ) Сергей Скрипал и дъщеря му Юлия идва от Русия, предава AFP. \r\n„Сега ще работим неуморно с нашите партньори, за да помогнем да премахнем ужасяващата употреба на оръжия от този вид, а в следващата сряда (18 април – бел.р.) свикахме заседание на Изпълнителния съвет на ОЗХО, за да обсъдим следващите стъпки\", се казва в изявление на британския министър на външните работи Борис Джонсън.\r\n*** Изтребител „Мираж-2000“ на гръцките Военновъздушни сили се разби в морето край остров Скирос, съобщава електронното издание Kathimerini, като допълва, че съдбата на пилота остава неизвестна.\r\nМашината е паднала на около девет морски мили от бреговете на острова, най-южния от архипелага Спорадите в Егейско море. \r\nСпоред източници „Мираж-2000“ е бил вдигнат във въздуха заедно с друг изтребител, за да съпроводят турски военни самолети. Според същите източници няма чужда намеса в инцидента.\r\nВ изявление от ВВС на Гърция се уточнява, че са загубили контакт със самолета на около девет морски мили североизточно от Скирос в 12:15 ч. В района са изпратени кораби на ВМФ.\r\n*** Турските власти планират да обсъдят с генералния секретар на НАТО Йенс Столтенберг въпроса за използване на военновъздушната база „Инджирлик“ в случай на военна операция в Сирия. Това съобщи говорителят на Министерството на външните работи в Анкара Хами Аксой, предава скопската електронна медия „Плюс Инфо“.\r\nСъответната тема ще бъде засегната в рамките на посещението на Столтенберг в Турция, планирано за понеделник, 16 април. В Анкара генералният секретар на Алианса ще проведе срещи с с турския президент Реджеп Тайип Ердоган, с началника на Генералния щаб на турската армия генерал Хулуси Акар, с министъра на външните работи Мевют Чавушоглу и с министъра на отбраната Нуретин Джаникли.\r\n*** Третият кръг от преговорите между министрите на външните работи на Македония и Гърция, Никола Димитров и Никос Кодзиас, продължи два часа. След срещата в Охрид двамата министри заявиха, че разговорите са били открити и честни, и че за първи път е поставен въпросът за срока за договаряне на възможна сделка в спора за името, отбелязва скопското електронно издание „Нова“.\r\n„Обсъдихме всички проблеми и различия по отношение на спора за името, по някои от тези въпроси имат напредък, тъй като те са узрели, но по други още има различия. Говорихме за първи път за срока и стъпките, които трябва да бъдат предприети ако бъде постигнато решение, и как то ще бъде приложено. Това бе разговор с голямо разбиране към нуждите към на другия\", заяви Димитров, като същевременно допълни, че основно предизвикателство е какда бъде намерена комбинация, в която за притесненията на двете страни да бъдат намерени решения. \r\nНа свой ред гръцкият външен министър заяви, че най-труднитв въпроси все още не е решен.\r\n„Докато се приближаваме един към друг и решаваме проблемите си, остават по-малко въпроси, които да бъдат решени, но те са най-трудните. Направихме положителни стъпки и се надяваме, че ще успеем да разрешим най-трудните проблеми. Опитваме се да решим проблеми, които се отнасят до миналото и са създадени от други, но това е работата на дипломацията\", отбеляза първият дипломат на Атина. \r\nРаботните групи, съставени от дипломати от двете страни, също имаха среща днес. Димитров поясни, че те обсъждат бъдещото сътрудничество в различни области. „Те работиха върху текст, който да предотврати иредентизма и от двете страни, и върху преамбюлните параграфи на бъдещото двустранно споразумение\", допълни Димитров.\r\nПървите дипломати на Атина и Скопие ще се срещнат отново на 3 и 4 май в Солун. Премиерите на двете страни ще бъдат информирани за резултатите от проведената в Охрид среща.\r\n*** Намерено е тялото на пилота, управлявал разбилия се в Егейско море гръцки изтребител, предава македонската информационна агенция „Макфакс“.\r\nИзтребителят се е разбил в морето край остров Скирос. Машината е паднала на около девет морски мили от бреговете на острова, най-южния от архипелага Спорадите в Егейско море. \r\nСпоред източници на гръцкото издание Kathimerini „Мираж-2000“ е бил вдигнат във въздуха заедно с друг изтребител, за да съпроводят турски военни самолети. Според същите източници няма чужда намеса в инцидента.\r\nВ изявление от ВВС на Гърция се уточнява, че са загубили контакт със самолета на около девет морски мили североизточно от Скирос в 12:15 ч. В района са изпратени кораби на ВМФ.\r\n*** От Великобритания заявиха в четвъртък, че са поискали свикване на извънредно заседание на Съвета за сигурност на ООН за обсъждане на резултатите от разследването на Организацията за забрана на химическото оръжие (ОЗХО) по случая „Скрипал“, предава AFP.\r\nСпоред разсекретеното резюме, публикувано от ОЗХО, разследващият екип на службата е установил, че семейство Скрипал действително са отровени с нервно-паралитично вещество, но не е успял да установи неговия произход.\r\nЗаседанието на СС трябва да се проведе следващата седмица, както твърдят от британското постоянно представителство в Световната организация.\r\nПо-рано стана ясно, че на 18 април ще се проведе заседание на изпълнителния съвет на ОЗХО във връзка с доклада.\r\n*** Турция изобщо „не одобрява“ това, че някои държави са превърнали Сирия в зона за военно съперничество помежду си, заяви президентът на Турция Реджеп Таийп Ердоган в четвъртък,  цитиран от Anadolu Agency.\r\n„Изобщо не одобряваме това, че някои държави, които разчитат на военната си мощ, превърнаха Сирия в зона за военно съревнование“, заяви Ердоган по време на мероприятие в Анкара.\r\nНеговата забележка дойде един ден, след като американският президент Доналд Тръмп предупреди Русия в „Туитър“ да очаква военна акция на САЩ в Сирия след предполагаемата химическа атака в град Дума на 8 април.", "date": "2018.04.12", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/04/12/2510355/ministar-kiril-ananiev-shte-se-sreshtne-s-predstaviteli-na-organizatsiite-na-horata-s-uvrezhdaniya-na-13-april.html", "text": "На 13 април 2018 г. от 10.00 часа в Министерството на здравеопазването  (залата на ет.4), ще се проведе среща между министъра на здравеопазването Кирил Ананиев, експерти на Министерството и представители на организациите на хората с увреждания. Това съобщиха от пресцентъра на Министерството на здравеопазването.", "date": "2018.04.12", "title": "Министър Кирил Ананиев ще се срещне с представители на организациите на хората с увреждания на 13 април"}
{"url": "http://www.focus-news.net/news/2018/04/12/2510378/tuitovete-na-donald-tramp-za-zhivotnoto-asad-i-rusiya-agentsiya-fokus.html", "text": "***На 8 април:  „Много загинали, включително жени и деца, в безумна ХИМИЧЕСКА атака в Сирия. Районът на престъплението е затворен и обграден от сирийската армия и е напълно недостъпен за външния свят. Президента Путин, Русия и Иран са отговорни за това, че поддържат Животното Асад. Ще платите скъпо. Веднага открийте достъпа до района за оказване на медицинска помощ и потвърждаване. Поредна безпричинна хуманитарна катастрофа . Болна работа!“\r\n***Отново на 8 април:  „Ако президента Обама беше реагирал на пресичането на червената линия, начертана от самия негов в пясъка, сирийската катастрофа щеше да е приключила много отдавна! Животното Асад щеше да е в историята!“\r\n***На 11 април:  „Русия увери, че ще свали всички ракети, изстреляни срещу Сирия. Приготви се Русия, защото те ще дойдат и са добри, нови и „умни“! Вие не трябва да сте партньори с Избиващото с Газ Животно, което избива собствения си народ и се наслаждава на това!“\r\n***Малко по-късно, пак на 11 април:  „Нашите отношения с Русия сега са по-лоши от всякога, включително и през периода на Студената война. Няма причина за това. Русия се нуждае от помощта ни в икономиката, нещо, което лесно можем да направим, а ние се нуждаем от това държавите да работят заедно. Да спрем надпреварата във въоръжаването?“\r\n***На 12 април:  „Никога не съм казвал кога ще бъде проведена атаката срещу Сирия. Може да е много скоро, или изобщо да не е скоро, САЩ, под мое управление, свърши страхотна работа в освобождаването на региона от „Ислямска държава“. Къде е нашето ‚Благодаря ви Америка‘?“\r\nПревод и редакция:", "date": "2018.04.12", "title": "„Туитовете“ на Доналд Тръмп за „Животното Асад“ и Русия ( Агенция „Фокус“ )"}
{"url": "http://www.focus-news.net/news/2018/04/12/2510364/redzhep-taiyp-erdogan-turtsiya-ne-odobryava-tova-che-nyakoi-darzhavi-prevarnaha-siriya-v-zona-za-voenno-sarevnovanie.html", "text": "Турция изобщо „не одобрява“ това, че някои държави са превърнали Сирия в зона за военно съперничество помежду си, заяви президентът на Турция Реджеп Таийп Ердоган в четвъртък,  цитиран от Anadolu Agency.\r\n„Изобщо не одобряваме това, че някои държави, които разчитат на военната си мощ, превърнаха Сирия в зона за военно съревнование“, заяви Ердоган по време на мероприятие в Анкара.\r\nНеговата забележка дойде един ден, след като американският президент Доналд Тръмп предупреди Русия в „Туитър“ да очаква военна акция на САЩ в Сирия след предполагаемата химическа атака в град Дума на 8 април.\r\nПревод и редакция:", "date": "2018.04.12", "title": "Реджеп Таийп Ердоган: Турция не одобрява това, че някои държави превърнаха Сирия в зона за военно съревнование"}
{"url": "http://www.focus-news.net/news/2018/04/12/2510368/blagoevgrad-patnite-nastilki-v-oblastta-sa-suhi-i-prohodimi-povishena-e-opasnostta-ot-padashti-kamani-v-rayona-na-kresnenskoto-defile.html", "text": "Нормално натоварен е трафикът по автомагистрала „Струма“ и главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Предимно слънчево е навън, пътните настилки в областта са сухи. Няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти. Движението от км 388+897 до км 389+244 в кривия тунел се извършва в една лента за движение, поради извършване на проучвателно-проектантски работи. Движението на МПС се осъществява съгласно поставените пътни знаци и се регулира от сигналисти. Срокът е до 05.00 часа на 17 април.\r\nКристина МИТКОВА", "date": "2018.04.12", "title": "Благоевград: Пътните настилки в областта са сухи и проходими, повишена е опасността от падащи камъни в района на Кресненското дефиле"}
{"url": "http://www.focus-news.net/news/2018/04/12/2510380/vratsa-izbran-e-izpalnitel-za-remonta-na-mosta-pri-selo-kravoder-koyto-tryabva-da-zapochne-do-nyakolko-sedmitsi.html", "text": "Избран е изпълнител за ремонта на моста при село Краводер, съобщиха за Радио „Фокус“ – Видин от Областно пътно управление – Враца. Ремонтът трябва да започне до няколко седмици и ще продължи 3 месеца – това е срокът, определен в договора за рехабилитация на съоръжението. \r\nТрафикът по главен път Е-79 при започване на ремонта ще бъде отклоняван, като движението от Видин за София ще минава през Криводол, а пътуващите за Видин ще преминават през село Главаци.", "date": "2018.04.12", "title": "Враца: Избран е изпълнител за ремонта на моста при село Краводер, който трябва да започне до няколко седмици"}
{"url": "http://www.focus-news.net/news/2018/04/12/2510367/ministerstvoto-na-pravosadieto-izprati-pokana-do-departamenta-za-pravosadie-na-sasht-s-molba-za-speshni-konsultatsii-vav-vrazka-sas-sluchaya-na-zhelyaz-andreev.html", "text": "Министърът на правосъдието Цецка Цачева отправи покана до Департамента за правосъдие на Съединените американски щати (САЩ), чрез Министерството на външните работи на Република България, за провеждане на двустранни консултации. Това съобщиха от пресцентъра на Министерството на правосъдието. В поканата се казва, че на 12 април 2018 г. в Министерството на правосъдието е постъпило писмо от главния прокурор на Република България Сотир Цацаров относно обявения за международно издирване от страна на САЩ български гражданин Желяз Михайлов Андреев.\r\nВ него главният прокурор сочи, че в прокуратурата са постъпили писма от дирекция „Международно оперативно сътрудничество“ на Министерството на вътрешните работи, касаещи установяването на още четирима български граждани, издирвани с цел арест и екстрадиция от Интерпол – Вашингтон, на основания за задържане, идентични с тези на Желяз Андреев.\r\nВ тази връзка министър Цачева отправя  покана за провеждане на експертни консултации в спешен порядък на основание чл. 20 от Договора за екстрадиция между правителството на Република България и  правителството на Съединените американски щати.\r\n„Надявам се възможността за консултации да допринесе за своевременното и успешно разрешаване на конкретните случаи, посочени по-горе и да гарантират взаимното безпроблемно прилагане на Договора, както и защитата на правата на българските граждани“, се казва още в документа.\r\nЗа отправената покана своевременно е уведомен заместник-министърът на външните работи Юрий Щерк, който от своя страна по дипломатичен път е информирал посолството на САЩ в София.", "date": "2018.04.12", "title": "Министерството на правосъдието изпрати покана до Департамента за правосъдие на САЩ с молба за спешни консултации във връзка със случая на Желяз Андреев"}
{"url": "http://www.focus-news.net/news/2018/04/12/2510379/afp-parvata-grupa-eksperti-ot-ozho-shte-pristigne-v-siriya-v-chetvartak.html", "text": "В четвъртък и петък в Сирия ще пристигнат две групи експерти от Организацията за забрана на химическите оръжия (ОЗХО), за да разследват инцидента с предполагаемата химическа атака в главния град на сирийския район Източна Гута, който беше последната твърдина на „умерената“ сирийска опозиция в предградията на столицата Дамаск, предава AFP, като се позовава сирийския посланик при ООН Башар Джаафари.\r\n„Тези две групи ще пристигнат поотделно в Сирия в четвъртък и утре, петък“, заяви Джаафари пред репортерите. \r\nПревод и редакция:", "date": "2018.04.12", "title": "AFP: Първата група експерти от ОЗХО ще пристигне в Сирия в четвъртък"}
{"url": "http://www.focus-news.net/news/2018/04/12/2510381/blagoevgrad-intenziven-e-trafikat-v-oblastniya-tsentar.html", "text": "Интензивен е трафикът по булевардите „Васил Левски“, „Св. Димитър Солунски“ и „Св. св. Кирил и Методий“ в Благоевград, предаде репортер на Радио „Фокус“ – Пирин. Натоварено движение, но без образуване на задръствания или колони от автомобили, се наблюдава по улиците „Славянска“, „14-ти полк“ и „Владо Черноземски“, както и в районите на жп гарата и автогарата. \r\nПътните настилки са сухи, времето е слънчево. През деня няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛора КАЛЧЕВА", "date": "2018.04.12", "title": "Благоевград: Интензивен е трафикът в областния център"}
{"url": "http://www.focus-news.net/news/2018/04/12/2510384/predstoyashti-sabitiya-v-stranata-za-13-april-agentsiya-fokus.html", "text": "***\r\nПо покана на премиера Бойко Борисов на официално посещение в България на 12 и 13 април ще бъде председателстващият Съвета на министрите на Босна и Херцеговина Денис Звиздич. \r\n***\r\nОт 10.00 часа в Министерство на здравеопазването (залата на ет. 4) ще се проведе среща между министъра на здравеопазването Кирил Ананиев, експерти на Министерството и представители на организациите на хората с увреждания. \r\n***\r\nОт 8.00 часа в столичния хотел „Хилтън” ще бъде открит 9-тият Симпозиум “Ендоурология и минимално инвазивна хирургия”.\r\n***\r\nОт 10.00 в зала 42 на НДК ще се проведе конференция на тема „София 2018 – бизнес и дигитална столица на Европа“. Специални лектори на конференцията ще са кметът на София Йорданка Фандъкова, еврокомисар Мария Габриел, евродепутатът Андрей Новаков, министърът на труда и социалната политика Бисер Петков и Ираван Хира, генерален директор на Хюлет Пакард за България.\r\n***\r\nОт 09.30 часа 1 състав на СГС ще проведе разпоредително заседание по делото срещу шестимата служители на „Напоителни системи“, обвинени в длъжностно присвояване. \r\n***\r\nОт 10.00 до 12.00 часа във фоайето на Зала „България“ и от 13.00 часа в църквата „Свети Седмочисленици“ ще бъде преклонението пред тленните останки композитора Тончо Русев. \r\n***\r\nОт 10.30 часа на сцената за културни мероприятия в Парка на Свободата (Борисовата градина)  за 4-та поредна година ще се проведе националната инициатива „Лесовъд за един ден“.\r\n***\r\nОт 10.00 часа пред, паметника на Георги Раковски – патрон на Военната академия, с ритуал по поднасянето на венци и цветя ще бъде отбелязана 106-та годишнина от създаването на висшето учебно заведение. \r\n***\r\nОт 11.00 часа, в заседателната зала в сградата на КЕВР, председателят на Комисията Иван Иванов ще направи изявление за медии по повод повдигнатите през седмицата въпроси, свързани с дейността на Комисията. \r\n***\r\nОт 11.00 часа заместник-кметът на София с ресор екология Йоана Христова ще присъства на стартирането на проект за разделно събиране на текстил на територията на „Женски пазар“\r\n***\r\nОт 13.00 часа на Терминал 1, гише „Информация“, българската писателка Людмила Филипова ще бъде гост-лектор в априлското издание на доброволческата инициатива „Училище за авиация“.\r\n***\r\nОт 18.30 часа в Градска художествена галерия стихосбирка „Мечтите на един глупак“ ще бъде представена в града. \r\n***\r\nОт 19:00 часа в зала „Яворов“ моноспектакъл „Чамкория“ излиза на благоевградска сцена. \r\n*** \r\nОт 10.00 часа в Съдебната  палата ще бъде открит „Ден на отворените врати”. \r\n*** \r\nОт 11.00 часа в зала 502 на Пети корпус на Великотърновския университет „Св. св. Кирил и Методий“ ще бъде открита Юбилейната международна конференция, посветена на 25-годишнината на специалност „Философия“.\r\n*** \r\nВ 14.15 час в Интерхотел Велико Търново ще бъде открит международен форум “Българския дух през вековете”.\r\n*** \r\nОт 17.00 часа в Голяма зала на Община Велико Търново ще се проведе публично обсъждане на отчета за касовото изпълнение на бюджета на Община Велико Търново към 31.12.2017 г.\r\n*** \r\nОт 18.00 часа в голяма зала на МДТ „Константин Кисимов“ ще се играе детската постановка „Карлсон и Дребосъчето“.\r\n*** \r\nОт 19.00 часа в  Голяма зала на Община Велико Търново ще бъде направена презентация на фармацевти. \r\n*** \r\nОт 20.00 часа в Клуб 7 ще се проведе Музикална среща с „Ева квартет“, част от „Мистерията на българските гласове“.\r\n***\r\nОт 11.00 часа на площад „Бдинци“ ще се проведе тържествена церемония по случай годишнината от създаването на местната пожарна служба. \r\n***\r\nОт 19.00 часа в НЧ „Развитие 1869“ ще се проведе концерт на Симфониета Враца озаглавен „Пролетно вдъхновение“. \r\n***\r\nВ 09.00 часа в храм „Св. преп. мчца Параскева” Преосвещеният Знеполски епископ Арсений ще отслужи архиерейска света Литургия по повод празнуването на Живоприемен Източник на Пресвета Богородица.\r\n***\r\nВ 09.30 часа в зала 1 на Окръжния съд ще се проведе заседание по делото срещу Рангел Т., обвинен че при управление на МПС е нарушил правилата за движение и е причинил смъртта на две лица, както и средна телесна повреда на трето лице,  като деянието е извършено в пияно състояние. \r\n***\r\nВ 09.30 часа в зала 5 на Окръжния съд ще се проведе заседание по делото срещу Йордан С., Марин П., Александър К. и Александър Д., обвинени в грабеж в особено големи размери. \r\n***\r\nВ 11.30 часа в заседателната зала на Община Пловдив ще се проведе пресконференция с участието на заместник-кмета Георги Титюков и председателя на Българската федерация по сумо Борис Навчев по повод предстоящото Европейско първенство по сумо в Пловдив. \r\n***\r\nВ 13.00 часа в зала 1 на Окръжния съд ще се проведе заседание по делото срещу Иван Г., обвинен, че при управление на автомобил е нарушил правилата на движение и по непредпазливост е причинил смъртта на велосипедист. \r\n***\r\nВ 18.00 часа в Камерната зала на Пловдивския драматичен театър ще се състои премиерата на романа „Остайница“ от известната млада българска писателка Рене Карабаш (Ирена Иванова).\r\n***\r\nОт 18.00 часа в зала „Княз Александър І” на Историческия музей уредникът Искрен Великов ще представи презентацията „69 музея на Българското възраждане”.\r\n***  \r\nВ салона на ПБНЧ „Еленка и Кирил Д. Аврамови – 1856” ще бъде открит XIV Национален конкурс за млади изпълнители  на популярна песен „Звездици за Лора”.\r\n***\r\nОт 17.30 часа в Славейковото училище Регионален исторически музей – Търговище представя изложбата „Когато електричеството дойде в Търговище. 90 години от светването на първата крушка в града”.", "date": "2018.04.12", "title": "Предстоящи събития в страната за 13 април (Агенция „Фокус“)"}
{"url": "http://www.focus-news.net/news/2018/04/12/2510388/predsedatelyat-na-gerb-tsvetan-tsvetanov-provede-rabotna-sreshta-s-predsedatelya-na-holandskata-hristiyandemokraticheska-partiya.html", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща със Сибранд Бума, председател на Холандската християндемократическа партия - вторият по големина коалиционен партньор в правителството на министър-председателя от либералната партия Марк Рюте и част от семейството на Европейската народна партия. Това съобщиха от пресцентъра на ПП ГЕРБ.\r\nПо време на срещата бяха обсъдени приоритетите на Българското председателство на Съвета на ЕС, като Бума отбеляза положителните оценки за успеха на председателството, които получава като отзвук от свои колеги в изпълнителната власт в Холандия. Цветанов и Бума се обединиха около възможностите за засилване на парламентарния диалог между България и Холандия, особено в сферата на сигурността чрез по-интензивно сътрудничество между комисиите по вътрешни работи в парламентите на двете държави. \"Необходимо е да продължаваме да изграждаме доверие помежду си като надеждни партньори, а ключът за това е активният диалог,\" заяви Цветанов. \r\nВ срещата участва и българският евродепутат Ева Майдел. Други обсъждани теми бяха актуални аспекти от дневния ред на ЕС, както и европейската перспектива за страните от Западните Балкани. В рамките на утрешния ден Сибрант Бума ще се срещне с министър-председателя Бойко Борисов, по чиято покана е в България.", "date": "2018.04.12", "title": "Председателят на ГЕРБ Цветан Цветанов проведе работна среща с председателя на Холандската християндемократическа партия"}
{"url": "http://www.focus-news.net/news/2018/04/12/2510377/vidin-oblastniyat-upravitel-otmeni-parvi-etap-povisheno-vnimanie-ot-plana-za-provezhdane-na-visokite-vodi-na-reka-dunav.html", "text": "Със заповед на Областния управител на Видин Албена Георгиева, считано от днес е отменен първият етап „Повишено внимание“ от Плана за провеждане на високите води на река Дунав, съобщиха от пресцентъра на Областната администрация. Основанието за отмяна на мерките е водния стоеж на река Дунав при рейката на Видин, който към 15,30 часа е 688 см.", "date": "2018.04.12", "title": "Видин: Областният управител отмени първи етап „Повишено внимание“ от Плана за провеждане на високите води на река Дунав"}
{"url": "http://www.focus-news.net/news/2018/04/12/2510387/granichna-politsiya-trafikat-e-intenziven-na-vsichki-kontrolno-propuskatelni-punktove-na-balgaro-gratskata-granitsa.html", "text": "Трафикът е интензивен на всички контролно-пропускателни пунктове на българо-гръцката граница. Това съобщиха за Радио \"Фокус\" – Пирин от \"Гранична полиция\".\r\nЛора КАЛЧЕВА", "date": "2018.04.12", "title": "\"Гранична полиция\": Трафикът е интензивен на всички контролно-пропускателни пунктове на българо-гръцката граница"}
{"url": "http://www.focus-news.net/news/2018/04/12/2510385/inzh-daniel-panov-vazhen-prioritet-za-obshtinite-e-badeshteto-na-kohezionnata-politika-na-es.html", "text": "Важен приоритет за общините е бъдещето на кохезионната политика на Европейския съюз (ЕС). Това каза по време на заседание на Съвета на Европейските общини и региони председателят на Националното сдружение на общините в Република България (НСОРБ) и кмет на Велико Търново инж. Даниел Панов, предаде репортер на Радио „Фокус“ – Велико Търново. Той подчерта, че на тази политика разчитат всички български общини, защото тя подобрява условията за живот и работата на европейските граждани във всяко населено място. Инж. Панов посочи, че през  програмния период 2007 – 2013 година българските общини мотивирано и отговорно са използвали средствата от Европейските фондове. Той заяви, че в България няма нито една община, която да не е изпълнявала проект с европейско финансиране. \r\nОбщините са разработили над 7000 проекта за над 9 млрд. евро, с които са кандидатствали за европейско финансиране. Средно във всяка българска община са били подготвени около 30 проекта на стойност над 35 млн. евро. 64% от депозираните от общините проекти са получили финансиране. Във всяка  община средно са изпълнини около 20 проекта на обща стойност 16 млн. евро. Общо за периода изпълнените от българските общини проекти са над 4300 на стойност 5 млрд. евро. Съфинансирането е над половин милиард евро. Най-големия дял - 57% от инвестициите, са във ВиК сектора, следвани от сектор „Отпадъци“ – 13%. Значително по-скромен е делът на инвестициите в градската среда – 8%, образованието  – 4%, и социалната инфраструктура и услугите – 3%. \r\n„В целия този процес имахме ключова подкрепа за две важни дейности на нашето сдружение. Първата е по линия на специално създадения от нас Фонд „ФЛАГ“, който предоставя подкрепя и съфинансира мостово европейски проекти на общините. За 10 години дейност фондът е кредитирал проекти на над 200 от общо 265-те български общини. С тази подкрепа са реализирани над 700 проекта на стойност над 2,5 млрд. евро. Доскоро фондът беше единствен по рода си в Европа. Сега сме горди, че след лобиране и споделяне на добри опити и практики, от миналата година, имаме аналог на фонда в Черна гора за финансиране на общински проекти от предприсъединителните фондове. Второто направление за подкрепа е по проект на Сдружението на стойност 5 млн. евро. Чрез него НСОРБ достави техника, компютри, скенери и оборудване на всички 265 общини в България. Тази техника беше необходима за подготовката о отчитането на европейските проекта“, отчете инж. Даниел Панов. Той посочи, че по проект е била създадена вътрешна общинска електронна система за управление на проекти. Обучени са над 800 общински експерти в европейските институти. Създаден е и общински ресурсно координационен център за безплатна подкрепа при подготовката и управлението на европейските проекти. Създадена е и постоянна комисия по управление на европейските фондове. \r\n„Резултатът от всичките ни усилия е, че общините бяха признати за най-големия, най-мотивирания, най-отговорния бенефициент на европейските средства в България. Понастоящем заемаме 7-мо място по плащания от кохезионния фонд и от Фонда за регионално развитие. По плащане от Европейския социален фонд сме на 4-то място сред страните членки. Към края на миналата година общините изпълняват над 1200 проекта на обща стойност около 1,5 млрд. евро. Повечето от проектите, които се изпълняват са инфраструктурни. Българските общини много вложихме и много влагаме, както в настоящето, така и в бъдещето на кохезионната политика и общата селскостопанска политика“, заяви инж. Панов. Той посочи, че в момента близо 100 са проектите, които общините изпълняват в рамките на българското председателството. Чрез тези проекти ще бъдат приобщени над 3 млн. души в културни и спортни събития, флашмобове, фестивали, викторини и състезания по промоциране на ЕС и на  българското председателство.\r\nНадежда КРЪСТЕВА", "date": "2018.04.12", "title": "Инж. Даниел Панов: Важен приоритет за общините е бъдещето на кохезионната политика на ЕС"}
{"url": "http://www.focus-news.net/news/2018/04/12/2510390/nimh-utre-shte-e-predimno-slanchevo-samo-na-otdelni-mesta-v-zapadna-i-tsentralna-balgariya-shte-prevali-i-pregarmi.html", "text": "През нощта ще бъде ясно и почти тихо с минимални температури, предимно между 5° и 10°, за София - около 7°. Това съобщи за Агенция „Фокус“ Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Утре отново ще бъде топло за периода. На места в Дунавската равнина сутринта, а над Черноморието почти през целия ден ще има мъгла. Ще бъде предимно слънчево, след обяд над планинските райони от Западна и Централна България - с купеста облачност. Само на отделни места там ще превали и прегърми. Ще духа слаб източен вятър. Максимални температури между 24° и 29°, по-ниски по Черноморието 8-10°, в София около 25°.\r\nНад Черноморието ще бъде хладно, мъгливо със слаб източен вятър. Максималните температури ще бъдат 9°-10°. Температурата на морската вода е 10-12°. Вълнението на морето ще бъде 1- 2 бала.\r\nНад планините ще бъде слънчево, след обяд над масивите от Западна и Централна България с купеста и купесто-дъждовна облачност и на места ще превали и прегърми. Ще духа слаб юг-югозападен вятър. Максималната температура на височина 1200 метра ще е около 19°, на 2000 метра - около 11°.\r\nАтмосферното налягане през деня бавно ще се повишава и ще бъде малко по-високо от средното за месеца.\r\nПрез почивните дни ще преобладава слънчево и топло за периода време, въпреки че ще започне постепенно понижение на температурите. В събота в следобедните часове над планините и планинските райони в Западна и Централна България ще се развива купеста и купесто-дъждовна облачност и на отделни места ще има краткотрайни валежи с гръмотевици, в неделя вероятността за валежи е по-малка. Вятърът ще бъде югоизточен, слаб до умерен. В понеделник над Западна и Централна България облачността ще се увеличава, на места ще превали; понижението на температурите ще продължи.", "date": "2018.04.12", "title": "НИМХ: Утре ще е предимно слънчево, само на отделни места в Западна и Централна България ще превали и прегърми"}
{"url": "http://www.focus-news.net/news/2018/04/12/2510389/gencho-genchev-kmet-na-svishtov-razrabotva-se-viziya-za-razvitieto-na-terena-na-bivshite-kazarmi-v-grada.html", "text": "Разработва се визия за развитието на терена на бившите казарми в Свищов. Това съобщи пред журналисти кметът на Свищов Генчо Генчев, предаде репортер на Радио „Фокус“ – Велико Търново. Подробният устройствен план ще бъде представен пред свищовската общественост. \r\n„Ще бъде проведено обществено обсъждане, за да се определи ясно и точно къде и колко площ ще бъде заемана за индустриална част и колко за други цели. Тук ни се дава за първи възможност за пряка връзка с река Дунав. Трябва да се възползваме от този достъп до реката“, допълни Генчев. Той съобщи, че по разработката работят специалисти в областта на индустриалните зони, които дават добри съвети какво и как да бъде разположени върху терена, който е с обща площ 320 дка. „Община Свищов има нужда от предприятие и производствени бази, с което ще се разкрият нови работни места. Трябва да има конкурентоспособност между фирмите, което от своя страна ще повиши и работните заплати“, заяви кметът. Той съобщи, че в момента Министерство на регионалното развитие и благоустройството изготвя предложение до Министерски съвет. След това Министерски съвет трябва да възложи на областния управител проф. д-р Любомира Попова да деактува терена и да го предостави за стопанисване и управление на Община Свищов.„Фокус“ припомня, че в края на миналата година Министерство на отбраната върна собствеността върху терена на бившите казарми на Община Свищов. С писмо на министър Красимир Каракачанов се даде съгласието на Министерство на отбраната да върне на община Свищов собствеността върху терена на бившите казарми. Кметът Генчев даде гаранция пред министъра,че  имотът ще запази своята цялост и няма да бъде продаван.\r\nНадежда КРЪСТЕВА", "date": "2018.04.12", "title": "Генчо Генчев, кмет на Свищов: Разработва се визия за развитието на терена на бившите казарми в града"}
{"url": "http://www.focus-news.net/news/2018/04/12/2510382/protothema-siriyskata-armiya-e-zalovila-grupa-britanski-voynitsi-v-siriya-tvardyat-iranskite-medii.html", "text": "Група британски войници са пленени в Сирия от правителствената армия, пише в материал на иранската държавна агенция FARS, цитиран от електронното издание на гръцкия вестник Protothema.\r\nВ материала, според цитата на гръцкото издание, е написано следното:\r\n„Няколко британски военнослужещи са заловени от Сирийската армия в Източна Гута, край Дамаск, съобщиха медиите в сряда, като посочиха, че те са инфилтрирали региона миналия месец в рамките на американския план за нападение над Дамаск съвместно със силите на терористите и НАТО, който се провали. Кореспондента на излъчващия на арабски телевизионен канал Al Mayadeen в Москва съобщи, че няколко британски военнослужещи са хванати в плен по време на военната операция в Източна Гута.\r\nОт появилите се по-рано съобщения се разбра, че чуждестранните военнослужещи са проникнали в Източна Гута, предградие на Дамаск, за да участват в сухоземна офанзива срещу сирийската столица, съвместно със САЩ.\r\nВашингтон и Тел Авив са планирали да нападнат Дамаск по няколко направления, като в операцията е трябвало да участват НАТО и Йордания, но намеренията им са били осуетени от бързата победа на сирийската армия в Източна Гута.\r\nДобре осведомени източници разкриха, че САЩ и Израел са планирали да окажат поддръжка на терористите в Източна Гута чрез въздушни удари, така че те да могат да овладеят големи зони около Дамаск, които да бъдат използвани като плацдарм за настъпление, което да сложи край на сирийското правителство“.\r\nПревод и редакция:", "date": "2018.04.12", "title": "Protothema: Сирийската армия е заловила група британски войници в Сирия, твърдят иранските медии"}
{"url": "http://www.focus-news.net/news/2018/04/12/2510386/afp-donald-tramp-shte-vzeme-reshenie-za-siriya-otnositelno-skoro.html", "text": "Президентът на САЩ Доналд Тръмп заяви, че ще проведе среща със съветниците си за Сирия по-късно в четвъртък и обеща, че ще вземе решение за възможен военен отговор на предполагаемата химическа атака в Източна Гута „относително скоро“, предава AFP.\r\n„Днес имаме среща за Сирия“, заяви Тръмп по време на съвместно заседание с конгресмени, сенатори и губернатори в Белия Дом. „Ще видим какво ще стане“.\r\nПревод и редакция:", "date": "2018.04.12", "title": "AFP: Доналд Тръмп ще вземе решение за Сирия „относително скоро“"}
{"url": "http://www.focus-news.net/news/2018/04/12/2510391/tass-ozho-nyama-da-razkrie-detayli-za-rabotata-na-ekipite-si-v-siriya-ot-saobrazheniya-za-sigurnost.html", "text": "Организацията за забрана на химическото оръжие (ОЗХО) няма да предостави детайли относно дейността на своите експерти в Сирия от съображения за сигурност. Това съобщиха в четвъртък пред ТАСС от самата организация.\r\n„Не можем да разпространяваме детайли за операцията (в Сирия), - отбелязаха от ОЗХО. – Тази политика се налага, за да се запази обективността на разследването и неговите резултати, както и за обезпечаване на сигурността на участващите експерти и сътрудници“.\r\nКакто поясниха от ОЗХО, това се касае до сроковете на пристигане и заминаване на експертите, числеността на групите, маршрутите на придвижване и предприеманите действия. В допълнение организацията отбеляза, че моли всички въвлечени страни да „отчитат параметрите на конфиденциалност, необходими за щателното и безпрепятствено разследване“.\r\nПревод и редакция:", "date": "2018.04.12", "title": "ТАСС: ОЗХО няма да разкрие детайли за работата на екипите си в Сирия от съображения за сигурност"}
{"url": "http://www.focus-news.net/news/2018/04/12/2510410/kyustendil-uchenitsi-ot-sapareva-banya-se-vklyuchiha-v-initsiativata-lesovad-za-edin-den.html", "text": "Ученици от Сапарева баня се включиха в инициативата „Лесовъд за един ден”. Това каза пред Радио „Фокус” – Кюстендил Емилия Гелева, директор на Средно училище „Христо Ботев” в Сапарева баня. В ролята на лесовъди за един ден са се превъплътили първокласниците от учебното заведение, като за първи път те са имали възможност да засадят собственоръчно и дръвчета. За самия процес на засаждане им е разказал и помогнал директорът на Общинското лесничейство в Сапарева баня – Александър Алащинов. „Местни дърводелски фирми пък бяха изработили къщички за птици, които децата боядисаха и поставиха в училищния двор. Като част от мероприятието бе и образователната лекция, представена от шестокласници и от главния специалист от Регионална дирекция по горите – Кюстендил”, каза Емилия Гелева.\r\nВенцеслав ИЛЧЕВ", "date": "2018.04.12", "title": "Кюстендил: Ученици от Сапарева баня се включиха в инициативата „Лесовъд за един ден”"}
{"url": "http://www.focus-news.net/news/2018/04/12/2510411/zhelyo-boychev-bsp-oshte-predi-2-sedmitsi-e-poiskana-informatsiya-za-finansiraneto-na-chez-ot-balgarskite-i-ot-partnyorskite-sluzhbi-no-oshte-ne-e-poluchen-otgovor.html", "text": "Още преди 2 седмици е поискана информация за финансирането на ЧЕЗ от българските и от партньорските служби, но още не е получен отговор, каза народният представител от парламентарната група на „БСП за България“ и председател на временната комисия за за ЧЕЗ Жельо Бойчев в интервю за Радио „Фокус“. Според него се постигат определени резултати с работата на временната комисия, като например позицията на българското правителство, която не съвпада с първоначално заявеното от кабинета становище. \r\n„Писмото за информация за финансирането е изпратено до Държавна агенция „Разузнаване“, до ДАНС и до служба „Военна информация“. Това са трите служби в България и до тях пишем, това са техни задължения и отговорности. Няма как Народното събрание да установява такъв тип информация. Няма въпрос, които да не е зададен“, заяви Жельо Бойчев.", "date": "2018.04.12", "title": "Жельо Бойчев, БСП, Още преди 2 седмици е поискана информация за финансирането на ЧЕЗ от българските и от партньорските служби, но още не е получен отговор"}
{"url": "http://www.focus-news.net/news/2018/04/12/2510409/komisiyata-za-chez-shte-poiska-da-raboti-oshte-edin-mesets-obzor.html", "text": "Председателят на Временната комисия за ЧЕЗ Жельо Бойчев отчете резултатите от работата й до момента. Комисията беше създадена на 14 март, по предложение на БСП, за срок от 1 месец. На първото заседание комисията прие процедурните си правила. Второто заседание продължи 4 часа и беше закрито. Информация предоставиха от ДАНС, ДАР и Министерството на финансите, отсъстваха обаче председателите на службите. На третото заседание стана ясен обратът по казуса- държавата се отказа от участие в сделката за активите на ЧЕЗ в България, след като първоначално правителството заяви готовност държавата да се включи. Тогава финансовият министър Владислав Горанов обясни, че държавно участие в сделката би било нецелесъобразно. Премиерът Бойко Борисов не присъства на заседанието, както настояха от опозицията. Главният прокурор Сотир Цацаров заяви, че няма досъдебни производства и преписки срещу Гинка и Славчо Върбакови, както и срещу „Инерком“. \r\nКомисията за ЧЕЗ е продължила работата си и по време на Великденската ваканция, изпратени са редица писма до институциите. Жельо Бойчев настоява премиерът Бойко Борисов да изясни водени ли са разговори между правителствата на България и Чехия, или с ЧЕЗ. Той апелира да се предостави информация за източника на внесения от Борисов в парламента документ. Комисията е поискала информация от главния прокурор Сотир Цацаров за 25-те фирми, свързани с Гинка Върбакова и съпруга й. Изискана е справка за проверки и водени досъдебни производства спрямо Никола Молчев, чието име се коментира в един или друг контекст по казуса с ЧЕЗ. Получено е писмо от  „Уникредит Булбанк“, в което е заявено, че въпросът на Комисията за евентуално участие на банката в сделката за активите на дружеството е професионална тайна. От „Първа инвестиционна банка“ посочват, че на 19 декември са издали писмо за заявен интерес към финансиране на покупката на активите на ЧЕЗ в България с 80 млн. евро. Комисията за ЧЕЗ очаква отговора на Българската банка за развитие. Има и допълнителни въпроси към КЕВР за инвестициите на ЧЕЗ от 2005 досега, как се осъществява изпълнението и контролът им. Поискани са и одитните доклади от 2013 година досега. В писмо Комисията пита ЧЕЗ в Чехия кога и с кого са водени разговори, както и какви са били условията към потенциалните купувачи на активите на дружеството в България. Писма са изпратени и до Министерството на енергетиката, Агенцията за приватизация и Министерството на икономиката.\r\nПоследното заседание на Комисията ще бъде на 17 април от 14.30 часа. По предложение на КНСБ и КТ „Подкрепа“ ще бъдат обсъдени социалните измерения на сделката за ЧЕЗ. „Инерком“ са потвърдили, че ще участват и ще отговарят на поставените им въпроси. На заседанието са поканени също КЕВР и Министерството на енергетиката. Жельо Бойчев посочи, че ще поиска удължаване на работата на Комисията с още 1 месец. „Очакваме отговор на редица важни въпроси от институциите“, заяви той.\r\nБиляна ИВАНОВА", "date": "2018.04.12", "title": "Комисията за ЧЕЗ ще поиска да работи още един месец (ОБЗОР)"}
{"url": "http://www.focus-news.net/news/2018/04/12/2510383/reuters-rusiya-poiska-ot-velikobritaniya-da-dokazhe-che-semeystvo-skripal-ne-sa-darzhani-kato-zalozhnitsi.html", "text": "Официалният представител на руското Министерство на външните работи Мария Захарова поиска от Великобритания да докаже, че семейство Скрипал, за които се твърди, че са били отровени минали месец в британското градче Солсбъри миналия месец, не са държани като заложници от властите на Обединеното кралство, предава Reuters.\r\nЗахарова заяви, че разжалваният бивш полковник от руското Главно разузнавателно управление ( военното разузнаване – ГРУ) Сергей Скрипал и дъщеря му Юлия са изолирани от британските власти вече от един месец и до тях не се допуска никой.\r\nТя добави, че има съмнения за автентичността на  предаденото скорошно заявление на Юлия, че не иска помощ от Русия.\r\nПревод и редакция:", "date": "2018.04.12", "title": "Reuters: Русия поиска от Великобритания да докаже, че семейство Скрипал не са държани като заложници"}
{"url": "http://www.focus-news.net/news/2018/04/12/2510413/premierat-boyko-borisov-posreshtna-predsedatelstvashtiya-saveta-na-ministrite-na-bosna-i-hertsegovina-denis-zvizdich.html", "text": "Министър-председателят Бойко Борисов посрещна председателстващия Съвета на министрите на Босна и Херцеговина Денис Звиздич. Той е на официално посещение в София по покана на българския премиер. Това съобщиха от правителствената информационна служба.\r\nЗвиздич оцени високо поставянето на темата за евроатлантическата перспектива на страните от Западните Балкани във фокуса на ЕС. Бойко Борисов посочи, че стремежът на България е тя да остане основна и по време на следващите председателства, но подчерта, че нейната актуалност зависи от отношенията между държавите в региона и от възможността на политическите елити да намират решения на съществуващите проблеми. \r\nРазговорите между двете правителствени делегации ще продължат утре в Министерския съвет.", "date": "2018.04.12", "title": "Премиерът Бойко Борисов посрещна председателстващия Съвета на министрите на Босна и Херцеговина Денис Звиздич"}
{"url": "http://www.focus-news.net/news/2018/04/12/2510407/polk-prof-dimitar-nedyalkov-voenna-akademiya-g-s-rakovski-na-teritoriyata-na-siriya-e-razgarnata-edinna-integrirana-sistema-za-protivovazdushna-otbrana.html", "text": "На територията на Сирия е разгърната единна интегрирана система за противовъздушна отбрана, която играе решаваща роля за начина, по който се водят военни действия. Това обясни в интервю за Радио „Фокус“ полковник проф. Димитър Недялков, началник на Катедра „Военновъздушни сили и противовъздушна отбрана” на Военна академия „Георги Стойков Раковски“, военен летец, пилот I-ви клас. Той обясни, че от действащата в района групировка, освен системите, които формират единна радиолокационна картина на въздушното пространство, основно се използват земно базирани системи за противовъздушна отбрана, като в Сирия разполагат и с нова руска система за прихващане на цели на пределно малка височина. „Самолети от типа СУ-30, СУ-34, СУ-24, СУ-25, както и отделна смесена вертолетна ескадрила, а корабна групировка на Русия се стреми да контролира морските пространства. По отношение на това, с което се очаква САЩ да атакуват, са ракетите Томахоук. В момента в района има два кораба, които разполагат с по 60 ракети от този тип на борда си“, каза проф. Димитър Недялков. \r\nТой допълни, че българските политици трябва много внимателно и балансирано да подхождат към ситуацията, защото не трябва да се забравя, че Турция вече е фронтова държава, а България граничи с военен конфликт от голям мащаб.", "date": "2018.04.12", "title": "Полк. проф. Димитър Недялков, Военна академия „Г. С. Раковски“: На територията на Сирия е разгърната единна интегрирана система за противовъздушна отбрана"}
{"url": "http://www.focus-news.net/news/2018/04/12/2510408/the-new-york-times-dzheyms-matis-prizova-za-predpazlivost-otnosno-eventualniya-udar-na-sasht-v-siriya.html", "text": "Министърът на отбраната на САЩ Джеймс Матис призова за предпазливост в четвъртък във връзка с обявения от американския президент неизбежен военен удар по Сирия в отговор на предполагаемата химическа атака в Източна Гута, отразявайки нарастващите тревоги в Пентагона, че евентуална военна кампания в близкоизточната страна може да ескалира в широк конфликт между Русия, Иран и Запада, пише американското издание The New York Times.\r\nЗа четвъртък следобед (американско време) е насрочена среща между Тръмп и неговите съветници по националната сигурност, по време на която се очаква Матис да призове за предпазливост и по-сериозно обмисляне на стратегията на САЩ в региона на Близкия Изток. Представители на американското военно ведомство са заявили, че се предвижда да се осъществят опити за привличане на по-голяма подкрепа от съюзниците на САЩ след евентуални удари, пише The New York Times.\r\nВ изказване пред Комитета на силовите структури в американския Конгрес, Матис е заявил, че отговорът на предполагаемата химическа атака трябва да бъде балансиран и да се има предвид, че той може да предизвика широкомащабна война между Великите сили.\r\n„Опитваме се да спрем убийството на невинни хора. Но на стратегическо ниво ние трябва да внимаваме това да н излезе извън контрол – ако разбирате какво имам предвид“, заяви Матис.\r\nТой добави, че конгресмените и сенаторите трябва да бъдат предупредени преди да бъдат осъществени удари по сирийските оръжейни съоръжения и военновъздушни летища.\r\nПревод и редакция:", "date": "2018.04.12", "title": "The New York Times: Джеймс Матис призова за предпазливост относно евентуалния удар на САЩ в Сирия"}
{"url": "http://www.focus-news.net/news/2018/04/12/2510416/plovdiv-na-21-april-shte-se-provede-pohod-do-asenovata-krepost-kato-chast-ot-natsionalnata-kampaniya-sreshtu-raka-na-gardata.html", "text": "На 21 април ще се проведе поход до Асеновата крепост като част от Националната кампания срещу рака на гърдата „От любов към живота“. Това съобщиха за Радио „Фокус“ – Пловдив от отдел „Връзки с обществеността“ на Община Асеновград. Походът ще тръгне от пл. „Акад. Николай Хайтов” в 12.00 часа. Два поредни дни преди това, на 19 и 20 април, в центъра на Асеновград ще бъде позиционирана розова шатра, на която желаещите ще имат възможност да получат информация относно заболяването, ранната диагностика и възможностите за подкрепа на нуждаещите се жени.\r\nКампанията няма търговска цел и нейната единствена идея е да се повиши обществената информираност по проблема. Всеки, който има желание, може да се включи.", "date": "2018.04.12", "title": "Пловдив: На 21 април ще се проведе поход до Асеновата крепост като част от Националната кампания срещу рака на гърдата"}
{"url": "http://www.focus-news.net/news/2018/04/12/2510418/postoyanniyat-predstavitel-na-rusiya-pri-osse-bezdeystvieto-na-mezhdunarodnite-sili-v-kosovo-mozhe-da-dovede-do-destabilizatsiya-na-balkanskiya-region.html", "text": "Бездействието на международните мисии по отношение на провокациите на Прищина и игнорирането на интересите на косовските сърби заплашва да дестабилизра региона на Западните Балкани. Това заяви в четвъртък постоянният представител на Русия при Организацията за сигурност и сътрудничество на Европа (ОССЕ) Александър Лукашевич на заседание на постоянния съвет на организацията във Виена, предава ТАСС.\r\n„Бездействието на международното присъствие във връзка с провокациите на Прищина, сляпата поддръжка на косовските албанци и игнорирането на интересите на Белград и косовските сърби може да предизвика нови въоръжени стълкновения в Косово и дестабилизация на западнобалканския регион, като цяло. Засега хладнокръвната реакция на сръбските власти в развилата се ситуация предотвратява избухването на пожар, какъвто, очевидно, желаят косовските власти“, отбеляза Лукашевич.\r\n„Нужна е недвусмислена реакция по отношение на случилото се. Да се изпратят сдържащи сигнали на двете страни – Прищина и Белград – е равнозначно на това да се постави знак на равенство между престъпника и жертвата“, подчерта дипломатът. Според неговите думи, всички участници в косовския въпрос трябва незабавно да приложат резолюция 1244 на Съвета за сигурност на ООН, а международното присъствие – да действа в строго съответствие със своя мандат за осигуряване на мира и стабилността в Косово.\r\nПревод и редакция:", "date": "2018.04.12", "title": "Постоянният представител на Русия при ОССЕ: Бездействието на международните сили в Косово може да доведе до дестабилизация на балканския регион"}
{"url": "http://www.focus-news.net/news/2018/04/12/2510420/predsedatelyat-na-narodnoto-sabranie-tsveta-karayancheva-i-narodni-predstaviteli-uchastvaha-v-tarzhestvenoto-otbelyazvane-na-praznika-na-grad-sandanski.html", "text": "Председателят на Народното събрание Цвета Караянчева и народни представители участваха в тържественото отбелязване на празника на град Сандански, съобщават от пресцентъра на парламента. \r\n\"Днес Сандански е не само един от най-големите и предпочитани балнеоложки центрове на Балканите, но и град със съхранени традиции и богата култура\", заяви председателят на парламента по време на тържествената заря-проверка на пл. „България”. Цвета Караянчева посочи, че красотата на този живописен край е била оценена още от траките, римляните и древните българи. Тук по неповторим начин се съчетават история и природа, планина и котловина, чист въздух и лечебни извори, добави тя. \r\nНай-ценният капитал на Сандански са местните хора с тяхното трудолюбие, предприемчивост и инициативност, подчерта председателят на Народното събрание. Именно това е залогът за бъдещето на града, това е неизчерпаемият ресурс за неговото стопанско развитие и благополучие, допълни Цвета Караянчева. \r\nПредседателят на парламента прие рапорта на командващия тържествената заря по повод празника на града и поздрави представителните роти на благоевградския гарнизон.", "date": "2018.04.12", "title": "Председателят на Народното събрание Цвета Караянчева и народни представители участваха в тържественото отбелязване на празника на град Сандански"}
{"url": "http://www.focus-news.net/news/2018/04/12/2510417/blagoevgrad-vtori-turnir-po-vodno-spasyavane-ichko-voyvoda-shte-se-provede-na-14-i-15-april.html", "text": "Втори турнир по водно спасяване „Ичко войвода“ ще се проведе в Благоевград на 14 и 15 април. Това съобщиха за Радио „Фокус“ – Пирин от Български червен кръст – Благоевград, които организират събитието. То ще бъде реализирано и със съдействието на Община Благоевград, „Водноспасителна служба“ при Национален съвет на БЧК, дружеството на водните спасители при БЧК – Благоевград. Началният час на турнира на 14 април е 15.00 часа, а на 15 април – 10.00 часа в плувния басейн на Спортен комплекс „Пирин“, ж.к. „Еленово“ – Благоевград. Регистирани за участие са 18 отбора с общо 170 участници от плувни клубове от цялата страна.\r\nЛивия НИНОВА", "date": "2018.04.12", "title": "Благоевград: Втори турнир по водно спасяване „Ичко войвода“ ще се проведе на 14 и 15 април"}
{"url": "http://www.focus-news.net/news/2018/04/12/2510412/global-times-kitay-moskva-e-postavena-pred-seriozno-izpitanie-dali-mozhe-da-se-protivopostavi-na-zapada.html", "text": "Президентът на САЩ Доналд Тръмп „туитна“ в четвъртък: „Никога не съм казвал кога ще се проведе атаката срещу Сирия. Може да е много скоро, или изобщо да не е скоро“. Според подаваните сигнали, САЩ и съюзниците имат нужда от време, за да координират военната си акция, която може да бъде осъществена през почивните дни, пише китайското правителствено издание за международна политика Global Times, в материал, представен без редакторска намеса.\r\nАко, в крайна сметка, действително има военен удар, ситуацията ще бъде много по-лоша от тази през минали април, когато САЩ изстреляха повече от 50 крилати ракети „Томахоук“ по сирийска военновъздушна база след предполагаема химическа атака.\r\nВоенният отговор на САЩ миналата година беше ограничен,. Мащабът на операцията не беше голям и тя беше осъществена само от САЩ. Този път Вашингтон обмисля плана си по-дълго. Очевидно, това ще бъде обща операция на няколко страни и то в по-голям мащаб, която трябва да демонстрира силата на Запада.\r\nТекущата криза се разви веднага след експулсирането на руските дипломати от САЩ и европейските страни. Светът става свидетел на най-враждебните отношения между Москва и Запада и най-ожесточеният конфликт след края на Студената война.\r\nМосква е притисната в ъгъла. Руски фактори отбелязаха, че Русия ще сваля ракетите, които бъдат изстреляни по Сирия. Други добавиха, че източниците на ракетите също ще се превърнат в мишени. Тези съобщения бяха разпространени от западните медии и много хора ги възприеха като знак за ескалация на конфликта.\r\nТова противопоставяне ще подложи на изпитания способността на Русия да се противопостави на стратегическия натиск на Запада. След дезинтеграцията на Съветския съюз, експанзията на НАТО в Източна Европа продължи да смалява стратегическото пространство на Москва. Кримският въпрос доведе до широки икономически санкции от Запада. Скорошната победа на сирийските правителствени сили консолидира единствено руската стратегическа граница в Близкия Изток, а Запада губи желязната си хватка в региона и не може да се съревновава с Русия в Сирия, така че се готви да се опита да подчини Москва чрез военни удари в близкоизточната страна.\r\nАко Западът действително осъществи военни действия в Сирия, където са разположени руски войски, това ще бъде равносилно на осъществяване на руски удари по Япония и Южна Корея, където е разположена американската армия. Ако Русия се осмели да направи подобно нещо, Вашингтон няма да примири с това.\r\nКремъл е изправен пред труден избор. Ако толерира удари на САЩ и съюзниците им по Сирия, това ще е сериозен удар по имиджа на Москва. Русия може да бъде изправена пред още по-безскрупулен натиск от Запада. Ако се избере да се противопостави, Москва единствено ще интензифицира конфронтацията със Запада. Но способностите на Русия да отразява външна агресия са големи и доказани. Тя разполага с повече военни, отколкото дипломатически, възможности, за да откаже враговете си.\r\nЩе нанесе ли НАТО директни военни удари по Сирия и ще отговори ли Русия на това? Има ли Москва способностите и хладнокръвието да го направи? Това ще бъде изпитание. Но ако Русия отговори, какво ще означава това за Света. Това е едно още по-голямо изпитание.\r\nПревод и редакция:", "date": "2018.04.12", "title": "Global Times (Китай): Москва е поставена пред сериозно изпитание дали може да се противопостави на Запада"}
{"url": "http://www.focus-news.net/news/2018/04/12/2510419/plovdiv-v-grada-e-predstavena-izlozhbata-nitsa-ili-izobretyavane-na-turizma.html", "text": "В Пловдив е представена изложбата „Ница или изобретяване на туризма“. Това каза за Радио „Фокус“ – Пловдив Дончо Христев, директор на Френски културен институт в България. Изложбата включва 14 информационни табла. „Те са на български и на френски език, които са специално замислени от експертите от Ница, които са работили по кандидатурата на града за ЮНЕСКО“, каза Дончо Христев. По думите му паната включват множество снимки на основни сгради, афиши на знакови събития за града, картини и цитати на литературни произведения. \r\n„Много интересно и красиво се описва развитието на града от една дестинация за европейска буржоазия в XVII век през зимата до града мит, който дава понятието ривиера на света“, разказа Дончо Христев. Изложбата е в сътрудничество на Френския институт с „Мисията Ница Световно Културно Наследство“ в партньорство с община Пловдив, като целта е да бъде задълбочен процесът на сближаване между двата града. Поводът за изложбата е кандидатурата на Епископската базилика и римското мозаечно наследство на Филипопол, които бяха включени в Индикативния списък на ЮНЕСКО за значими културни и природни обекти, за което преди дни бе изпратено официално писмо от Центъра за световното наследство на ЮНЕСКО до министъра на културата Боил Банов. По този повод, освен изложба в Пловдив ще бъде проведена и конференция, в рамките на която българските експерти по културно наследство ще представят своя опит пред френските специалисти Изложбата е позиционирана пред Централна поща и ще може да се види до 31 май.\r\nВесела КРЪСТЕВА", "date": "2018.04.12", "title": "Пловдив: В града е представена изложбата „Ница или изобретяване на туризма“"}
{"url": "http://www.focus-news.net/news/2018/04/12/2510414/cnbc-sasht-sa-nabelyazali-osem-potentsialni-tseli-za-udari-v-siriya.html", "text": "САЩ са избрали осем цели на територията на Сирия, които могат да бъдат подложени на удар, в случай на съответно решение на американския президент Доналд Тръмп в отговор на предполагаемата употреба на химическо оръжие в сирийския град Дума, съобщи американският новинарски канал CNBC, позовавайки се на свой неназован източник.\r\nСпоред неговите данни, сред потенциалните цели са две военни летища, изследователски център и предприятие, за което се предполага, че произвежда химически оръжия. Източникът не разкрива в кои райони на близкоизточната страна са разположени обектите.\r\nВ материала се отбелязва, че авионосна ударна група на Военноморските сили на САЩ, начело с атомния самолетоносач Harry S. Truman, се е оправила в сряда от базата в Норфолк (щата Вирджиния) към Близкия Изток, както са съобщили представители от ВМС на САЩ. Според техните думи, самолетоносачът ще бъде съпровождан от ракетен крайцер и четири ескадрени миноносци.\r\nЗадвижването на тази ударна група се случва на фона на изострянето на ситуацията в Сирия, свързано с предполагаемата употреба на химически оръжия в сирийския град Дума. Президентът на САЩ заяви в понеделник, че до 48 часа ще вземе решение дали да използва военна сила против сирийските власти. Засега подобно решение не е обявено официално.\r\nПревод и редакция:", "date": "2018.04.12", "title": "CNBC: САЩ са набелязали осем потенциални цели за удари в Сирия"}
{"url": "http://www.focus-news.net/news/2018/04/12/2510421/plovdiv-tyutyuneviyat-grad-stava-chast-ot-digitalnata-informatsionna-platforma-evropeyskiya-pat-na-industrialnoto-nasledstvo.html", "text": "Ансамбълът от Тютюневи складове в Пловдив, построени през 20-те години на миналия век, става част от най-голямата дигитална информационна платформа „Европейския път на индустриалното наследство“. Това съобщиха за Радио „Фокус“ – Пловдив от Фондация „Пловдив 2019“. С включването си в платформата „Тютюневият град“ се нарежда до обекти като „Стоманеното сърце“ на Острава, Чехия, „Металният град“ Грефенхайникен, Германия и Музея на желязната и стоманена промишленост и минното дело в Кастилия и Леон – Саберо, Испания.\r\n„Инициативата за Европейски път на индустриалното наследство стартира през 1999 година и в момента е най-голямата дигитална информационна платформа, посветена на индустриалното наследство в Европа. Подкрепена от Европейския съюз, Европейската комисия и „Творческа Европа“, в мрежата са включени повече от 1600 места от 47 държави, които представят маршрути до индустриални сгради и музеи, посветени на промишлеността от миналия век. „Тютюневият град“ е представен като проект част от програмата на Пловдив – Европейска столица на културата 2019, който чрез мулти-жанрови артистични действия, инсталации, изложби и изследвания цели да обърне вниманието и предизвика интереса към тази специфична градска зона. Европейският път на индустриалното наследство насочва посетителя из онези обекти на континента, които, макар и сменили функционалната си принадлежност, сега са притегателни туристически дестинации. В дигиталната платформа „Тютюневият град“ е показан с кадри от провелите се в края на миналата година Градски игри, които показват и мястото като подходящо за творчество и забавление“, съобщиха от Фондация „Пловдив 2019“.\r\nС включването на„Тютюневият град“ в Европейския път на индустриалното наследство фондация „Пловдив 2019“ реализира идеите от платформата „Трансформиране“ в клъстера „Градски мечти“ за оживяване на пространствата.", "date": "2018.04.12", "title": "Пловдив: „Тютюневият град“ става част от дигиталната информационна платформа „Европейския път на индустриалното наследство“"}
{"url": "http://www.focus-news.net/news/2018/04/12/2510422/sputnik-donald-tramp-ima-zhelanie-da-varne-sasht-v-ttp.html", "text": "По време на среща с републиканските законодатели президентът на САЩ Доналд Тръмп е наредил на директора на Националния икономически съвет на САЩ Лари Кудлоу да проучи възможностите за повторно влизане в Транстихоокеанското партньорство (ТТП), заяви американският сенатор Бен Сас в четвъртък, предава Sputnik.\r\nТръмп е заявил пред законодателите, че сега смята ТТП за „по-достъпно за влизане“, защото останалите 11 членки на ТТП са вече близо до финализирането на сделка без САЩ, съобщи Сас пред репортери в Белия дом.\r\nВсе пак Бен Сас намекна, че Тръмп може да промени мнението си, тъй като е човек, който е отворен към различни предложения.\r\nТръмп беше открито против ТТП и други международни търговски сделки по време на президентската си кампания през 2016, твърдейки че неизгодно сключените търговски споразумения унищожават работните места в САЩ.\r\nПрез януари 2017 Тръмп подписа изпълнителна заповед, с която изтегли САЩ от ТТП.Йонислав Дочев", "date": "2018.04.12", "title": "Sputnik: Доналд Тръмп има желание да върне САЩ в ТТП"}
{"url": "http://www.focus-news.net/news/2018/04/12/2510423/tass-sergey-lavrov-shte-provede-razgovor-s-vanshniya-ministar-na-avstriya-karin-knaysl-vav-vrazka-sas-situatsiyata-v-siriya.html", "text": "Министърът на външните работи на Русия Сергей Лавров ще проведе разговор с австрийската си колега Карин Кнайсл на 20 април, обяви говорителката на руското външно министерство Мария Захарова в четвъртък, предава ТАСС.\r\nВъншните министри на двете страни ще се фокусират върху това да обединят усилията си в борбата с международния тероризъм и да разрешат кризата в Сирия, допълни още Захарова.\r\n„Докато все още обмисляме разрешаването на международните въпроси, Русия планира да се фокусира върху задачата да обедини силите си с други страни за един ефективен отговор срещу международния тероризъм, както и за стабилизиране на Сирия“, заяви тя.\r\nАвстрийският външен министър Карин Кнайсл ще посети Москва в работна визита на 19 и 20 април.Йонислав Дочев", "date": "2018.04.12", "title": "ТАСС: Сергей Лавров ще проведе разговор с външния министър на Австрия Карин Кнайсл във връзка със ситуацията в Сирия"}
{"url": "http://www.focus-news.net/news/2018/04/12/2510415/balgariya-pokani-sasht-na-dvustranni-konsultatsii-po-kazusa-s-zhelyaz-andreev-obzor.html", "text": "Министърът на правосъдието Цецка Цачева отправи покана до Департамента за правосъдие на Съединените американски щати (САЩ), чрез Министерството на външните работи на Република България, за провеждане на двустранни консултации. Повод за това е писмо на главния прокурор Сотир Цацаров относно обявения за международно издирване от страна на САЩ български гражданин Желяз Андреев, чиято екстрадиция бе поискана по обвинения за нарушаване на търговското ембарго на Сирия. В него главният прокурор сочи, че в прокуратурата са постъпили писма от дирекция „Международно оперативно сътрудничество“ на Министерството на вътрешните работи, касаещи установяването на още четирима български граждани, издирвани с цел арест и екстрадиция от Интерпол – Вашингтон, на основания за задържане, идентични с тези на Желяз Андреев.\r\nВ тази връзка министър Цачева отправя покана за провеждане на експертни консултации в спешен порядък на основание чл. 20 от Договора за екстрадиция между правителството на Република България и правителството на Съединените американски щати.\r\n„Надявам се възможността за консултации да допринесе за своевременното и успешно разрешаване на конкретните случаи, посочени по-горе и да гарантират взаимното безпроблемно прилагане на Договора, както и защитата на правата на българските граждани“, се казва още в документа.\r\nЗа отправената покана своевременно е уведомен заместник-министърът на външните работи Юрий Щерк, който от своя страна по дипломатичен път е информирал посолството на САЩ в София.\r\nМеждувременно стана ясно, че прокуратурата няма да иска задържането на петимата българи, докато ситуацията не бъде прецизирана. \r\nОтношение по казуса взе и омбудсманът Мая Манолова. Тя се срещна днес с Желяз Андреев и приятелката му Милена Здравкова. На срещата присъства и адвокат Ивайло Дерменджиев, експерт по международно право. 29-годишният младеж, чиято екстрадиция бе поискана от САЩ, където той е обвиняем за нарушаване на ембаргото за търговия със Сирия, се обърна с молба към Манолова за подкрепа и съдействие пред институциите за защита правата му като български гражданин. \r\nСлед промяна в Конституцията през 2005 г. се допуска предаването на гражданин на Република България на друга държава или на международен съд за целите на наказателно преследване, когато това е предвидено в международен договор, ратифициран, обнародван и влязъл в сила за Република България. \r\nЕкстрадицията е поискана от САЩ на основание на договор за екстрадиция, сключен с България и предстои българският съд да се произнесе дали ще допусне предаването му на американските власти. \r\nОмбудсманът се ангажира да проведе среща с американския посланик Ерик Рубин, на която да обсъдят казуса на Желяз Андреев. Мая Манолова ще изпрати препоръка до министъра на правосъдието Цецка Цачева, в която ще настоява за сформиране на експертна група, която да преразгледа и анализира договора за екстрадиция със САЩ в контекста на защита правата на българските граждани. \r\nВъв връзка с откриването на набирателна сметка за осигуряване на адвокатска защита на Желяз Андреев в САЩ, омбудсманът предложи да участва в обществен съвет за наблюдение за прозрачното и целесъобразно разходване на събраните средства. В съвета ще се включи и адвокат Дерменджиев.\r\nПредварителната информация сочи, че за защитата ще е необходим депозит от 20 000 долара. Неизразходваната част от средствата ще бъдат дарени за кауза, свързана с права на деца. \r\nПо-рано през деня омбудсманът проведе среща с премиера Бойко Борисов, на която потърси съдействие от Министерство на външните работи за предприемане стъпки в защита на българския гражданин.\r\nЦветилена СИМЕОНОВА", "date": "2018.04.12", "title": "България покани САЩ на двустранни консултации по казуса с Желяз Андреев (ОБЗОР)"}
